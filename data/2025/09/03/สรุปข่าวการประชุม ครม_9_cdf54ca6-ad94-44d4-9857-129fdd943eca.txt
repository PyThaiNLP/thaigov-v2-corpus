รัฐบาลไทย-ข่าวทำเนียบรัฐบาล-สรุปข่าวการประชุมคณะรัฐมนตรี 19 สิงหาคม 2568

วันพุธที่ 20 สิงหาคม 2568
19/08/2568
พิมพ์
สรุปข่าวการประชุมคณะรัฐมนตรี 19 สิงหาคม 2568
นายภูมิธรรม เวชยชัย รองนายกรัฐมนตรี รักษาราชการแทนนายกรัฐมนตรี เป็นประธานการประชุมคณะรัฐมนตรี ณ ห้องประชุม 501 ตึกบัญชาการ 1  ทำเนียบรัฐบาล
http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
วันนี้ 19 สิงหาคม 2568 เวลา 10.00 น. นายภูมิธรรม เวชยชัย รองนายกรัฐมนตรี รักษาราชการแทนนายกรัฐมนตรี เป็นประธานการประชุมคณะรัฐมนตรี ณ ห้องประชุม 501 ตึกบัญชาการ 1  ทำเนียบรัฐบาล ซึ่งสรุปสาระสำคัญดังนี้
กฎหมาย
1.       เรื่อง     ร่างพระราชบัญญัติสถาบันค้ำประกันเครดิตแห่งชาติ พ.ศ. ....
2.       เรื่อง     ร่างกฎหมายตามมาตรการภาษีเพื่อสนับสนุนการซื้องานศิลปะและมาตรการภาษีเพื่อสนับสนุนผู้สร้างสรรค์งานศิลปะ
3.       เรื่อง     ร่างกฎกระทรวงการขอรับใบคู่มือคนงาน ผู้รับจ้าง หรือใบคู่มือผู้แทนของผู้รับหนังสืออนุญาตตามกฎหมายว่าด้วยป่าสงวนแห่งชาติ พ.ศ. ....
4.       เรื่อง     ร่างประกาศกระทรวงทรัพยากรธรรมชาติและสิ่งแวดล้อม เรื่อง มาตรการคุ้มครองทรัพยากรทางทะเลและชายฝั่ง ในพื้นที่เกาะไข่ ตำบลชุมโค อำเภอปะทิว จังหวัดชุมพร พ.ศ. ....
5.       เรื่อง     ร่างประกาศกระทรวงทรัพยากรธรรมชาติและสิ่งแวดล้อม เรื่อง มาตรการคุ้มครองทรัพยากรทางทะเลและชายฝั่ง ในพื้นที่บริเวณเกาะสะเก็ด ตำบลมาบตาพุด อำเภอเมืองระยอง จังหวัดระยอง
พ.ศ. ....
6.       เรื่อง     ร่างประกาศกระทรวงมหาดไทย เรื่อง การอนุญาตให้คนต่างด้าวบางจำพวกเข้ามาอยู่ในราชอาณาจักรเป็นกรณีพิเศษ (ฉบับที่ ..) พ.ศ. .... (การปรับรูปแบบการตรวจลงตราสำหรับคนต่างด้าวซึ่งเข้ามาอยู่ในราชอาณาจักร เพื่อปฏิบัติหน้าที่ ณ สำนักงานเศรษฐกิจและวัฒนธรรมไทเป ประจำประเทศไทย)
เศรษฐกิจ-สังคม
7.       เรื่อง     การโอนสิทธิตามสัญญาแบ่งปันผลผลิตเลขที่ 1/2562/1 แปลงสำรวจในทะเลอ่าวไทย หมายเลข G1/61
8.       เรื่อง     การออกพันธบัตรเพื่อปรับโครงสร้างหนี้ของสำนักงานความร่วมมือพัฒนาเศรษฐกิจกับประเทศ    เพื่อนบ้าน (องค์กรมหาชน)
9.       เรื่อง     ขออนุมัติขยายระยะเวลาดำเนินการและเพิ่มกรอบวงเงินงบประมาณ โครงการอ่างเก็บน้ำ ห้วยกรอกเคียน จังหวัดฉะเชิงเทรา
10.      เรื่อง     ขอความเห็นชอบโครงการขอใช้เงินกองทุนสงเคราะห์เกษตรกร และขออนุมัติจัดสรรเงินจากกองทุนสงเคราะห์เกษตรกร โครงการรับซื้อน้ำนมดิบเพื่อการผลิต ขององค์การส่งเสริมกิจการโคนมแห่งประเทศไทย
11.      เรื่อง     ขอความเห็นชอบให้การนิคมอุตสาหกรรมแห่งประเทศไทยปรับขยายเพดานอัตราเงินเดือน ขั้นสูงสุด ตามบัญชีโครงสร้างอัตราเงินเดือนระบบ 53 ขั้น
12.      เรื่อง     โครงการพัฒนาระบบส่งไฟฟ้าบริเวณจังหวัดน่าน แพร่ และอุตรดิตถ์ เพื่อรับซื้อไฟฟ้าจากโครงการในสาธารณรัฐประชาธิปไตยประชาชนลาว (โครงการ NPUP)
13.      เรื่อง     แผนปฏิบัติราชการประจําปีงบประมาณ พ.ศ. 2569 ของจังหวัดและกลุ่มจังหวัด และข้อเสนอ          โครงการของส่วนราชการที่สอดคล้องกับเป้าหมายและแนวทางการพัฒนาภาค พ.ศ. 2566-2570 ประจําปีงบประมาณ พ.ศ. 2569
14.      เรื่อง     การออกใบอนุญาตการประกอบกิจการพลังงานให้แก่บริษัท บี.กริม เพาเวอร์ จำกัด (มหาชน) ตามมาตรา 37 แห่งพระราชบัญญัติเขตพัฒนาพิเศษภาคตะวันออก พ.ศ. 2561 ตามมติคณะกรรมการนโยบายเขตพัฒนาพิเศษภาคตะวันออก ในการประชุมครั้งที่ 3/2568  เมื่อวันที่ 25 กรกฎาคม 2568
15.      เรื่อง     มาตรการแก้ไขปัญหาการขาดแคลนแรงงาน
16.      เรื่อง     ขออนุมัติโครงการสินเชื่อเพื่อส่งเสริมสภาพคล่องผู้ประกอบการการประมง ระยะที่ 3
17.      เรื่อง     มาตรการรักษาเสถียรภาพราคาข้าว ปีการผลิต 2568/69
18.      เรื่อง     โครงการสนับสนุนเงินช่วยเหลือเกษตรกรผู้ปลูกข้าวนาปรัง ปี 2568 และโครงการสนับสนุนช่วยเหลือเกษตรกรผู้ปลูกข้าวนาปีและส่งเสริมการเพาะปลูกให้เหมาะสมกับศักยภาพพื้นที่ ปีการผลิต 2568/69
ต่างประเทศ
19.      เรื่อง     ร่างบันทึกความเข้าใจว่าด้วยความร่วมมือด้านการอุดมศึกษาวิทยาศาสตร์ เทคโนโลยีวิจัยและนวัตกรรม ระหว่างรัฐบาลแห่งราชอาณาจักรไทยกับรัฐบาลแห่งสหราชอาณาจักรบริเตนใหญ่และไอร์แลนด์เหนือ
20.      เรื่อง     ขออนุมัติการรับรองร่างขอบเขตหน้าที่และแนวปฏิบัติของกองทุนกีฬาอาเซียน
21.      เรื่อง     ร่างเอกสารการยกระดับความสัมพันธ์ประเทศไทย - ราชอาณาจักรสวีเดน สู่การเป็นหุ้นส่วนทางยุทธศาสตร์ (Thailand - Sweden Strategic Partnership)
22.      เรื่อง     การขอความเห็นชอบต่อเอกสารผลลัพธ์ของการประชุมรัฐมนตรีต่างประเทศของกรอบเวทีความร่วมมือระหว่างเอเชียตะวันออกกับลาตินอเมริกา ครั้งที่ 10
23.      เรื่อง     รายงานผลการดำเนินโครงการขยายตลาดเชิงรุกเพื่อเพิ่มการจ้างแรงงานไทยในต่างประเทศ กิจกรรม “MOL Overseas Matching”
24.      เรื่อง     ขอความเห็นชอบรายชื่อผู้ได้รับการคัดเลือกให้ดำรงตำแหน่งผู้แทนไทยในคณะกรรมาธิการอาเซียน ว่าด้วยการส่งเสริมและคุ้มครองสิทธิสตรีและสิทธิเด็ก ในฐานะผู้เชี่ยวชาญด้านสิทธิเด็ก
แต่งตั้ง
25.      เรื่อง     การแต่งตั้งผู้รักษาราชการแทนรัฐมนตรีว่าการกระทรวงศึกษาธิการ
26.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ  (กระทรวงการคลัง)
27.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ  (กระทรวงการอุดมศึกษา วิทยาศาสตร์ วิจัยและนวัตกรรม)
28.      เรื่อง     การแต่งตั้งกรรมการผู้ทรงคุณวุฒิในคณะกรรมการดิจิทัลเพื่อเศรษฐกิจและสังคมแห่งชาติ
29.      เรื่อง     การแต่งตั้งกรรมการผู้ทรงคุณวุฒิในคณะกรรมการสถาบันวิจัยดาราศาสตร์แห่งชาติ
30.      เรื่อง     แต่งตั้งกรรมการผู้ทรงคุณวุฒิในคณะกรรมการปิโตรเลียม
31.      เรื่อง     การโอนข้าราชการพลเรือนสามัญเพื่อแต่งตั้งให้ดำรงตำแหน่งประเภทบริหารระดับสูง  (กระทรวงดิจิทัลเพื่อเศรษฐกิจและสังคม)
32.      เรื่อง     การโอนข้าราชการพลเรือนสามัญเพื่อแต่งตั้งให้ดำรงตำแหน่งประเภทบริหารระดับสูง (สำนักนายกรัฐมนตรี)
33.      เรื่อง     การโอนข้าราชการพลเรือนสามัญเพื่อแต่งตั้งให้ดำรงตำแหน่งประเภทบริหารระดับสูง  (สำนักงานพระพุทธศาสนาแห่งชาติ)
34.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง  (กระทรวงการต่างประเทศ)
35.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (กระทรวงอุตสาหกรรม)
36.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง  (กระทรวงอุตสาหกรรม)
37.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง(กระทรวงศึกษาธิการ)
38.      เรื่อง     การแต่งตั้งข้าราชการการเมือง (กระทรวงกลาโหม)
39.      เรื่อง     การแต่งตั้งข้าราชการการเมือง (กระทรวงพาณิชย์)
40.      เรื่อง     การโอนข้าราชการพลเรือนสามัญเพื่อแต่งตั้งให้ดำรงตำแหน่งประเภทบริหารระดับสูง (สำนักงานขับเคลื่อนการปฏิรูปประเทศ ยุทธศาสตร์ชาติ และการสร้างความสามัคคีปรองดอง)
41.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง  (กระทรวงทรัพยากรธรรมชาติและสิ่งแวดล้อม)
42.      เรื่อง     การแต่งตั้งข้าราชการให้ดำรงตำแหน่งประเภทบริหารระดับสูง (กระทรวงมหาดไทย)
43.      เรื่อง     ขออนุมัติต่อเวลาการดำรงตำแหน่งผู้ว่าราชการจังหวัดสระแก้ว ครั้งที่ 1 (กระทรวงมหาดไทย)
44.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (สำนักนายกรัฐมนตรี)
45.      เรื่อง     การโอนข้าราชการพลเรือนสามัญเพื่อแต่งตั้งให้ดำรงตำแหน่งประเภทบริหารระดับสูง  (สำนักงานราชบัณฑิตยสภา)
46.      เรื่อง     การแต่งตั้งผู้รักษาราชการแทนรัฐมนตรีว่าการกระทรวงการต่างประเทศ
47.      เรื่อง     การแต่งตั้งข้าราชการเมือง (กระทรวงแรงงาน)
48.      เรื่อง     การแต่งตั้งกรรมการผู้ช่วยรัฐมนตรี (สำนักเลขาธิการนายกรัฐมนตรี)
49.      เรื่อง     การแต่งตั้งกรรมการผู้ทรงคุณวุฒิในคณะกรรมการกองทุนพัฒนาสื่อปลอดภัยและสร้างสรรค์ (กระทรวงวัฒนธรรม)
50.      เรื่อง     การพ้นจากตำแหน่งของคณะกรรมการหน่วยงานรัฐวิสาหกิจในสังกัดกระทรวงมหาดไทย
กฎหมาย
1. เรื่อง ร่างพระราชบัญญัติสถาบันค้ำประกันเครดิตแห่งชาติ พ.ศ. ....
คณะรัฐมนตรีมีมติอนุมัติหลักการร่างพระราชบัญญัติสถาบันค้ำประกันเครดิตแห่งชาติ พ.ศ. ....  และรับทราบแผนในการจัดทำกฎหมายลำดับรอง  กรอบระยะเวลา และกรอบสาระสำคัญของกฎหมายลำดับรองที่ออกตามร่างพระราชบัญญัติดังกล่าว ตามที่กระทรวงการคลัง (กค.) เสนอ
สาระสำคัญของร่างพระราชบัญญัติ
กค. เสนอว่า
1. ปัจจุบันประเทศไทยมีผู้ประกอบการ SMEs ประมาณ 3.2 ล้านราย  สามารถสร้างมูลค่าทางเศรษฐกิจกว่าร้อยละ 35 ของผลผลิตมวลรวมในประเทศ (Gross Domestic Product: GDP) ซึ่งผู้ประกอบการ SMEs ในสัดส่วนประมาณร้อยละ 40 ยังคงประสบปัญหาในการเข้าถึงสินเชื่อในระบบสถาบันการเงินจากหลายปัจจัย เช่น การไม่มีสินทรัพย์ที่สามารถใช้เป็นหลักประกันได้ และการมีรายได้ที่ไม่แน่นอนและไม่มีประวัติข้อมูลเครดิตที่เพียงพอ ประกอบกับรูปแบบและขอบเขตของกลไกการค้ำประกันสินเชื่อในปัจจุบันยังมีข้อจำกัดและไม่สามารถตอบสนองความต้องการเข้าถึงแหล่งเงินทุนที่หลากหลายได้อย่างตรงจุด ส่งผลให้ผู้ประกอบการ SMEs จำนวนมาก โดยเฉพาะกลุ่มที่มีศักยภาพ ยังไม่สามารถเข้าถึงแหล่งเงินทุนในระบบและจำเป็นต้องพึ่งพาแหล่งเงินทุนจากนอกระบบแทน
2. แม้ว่าในปัจจุบันประเทศไทยจะมีกลไกการค้ำประกันสินเชื่อให้แก่ผู้ประกอบการ แต่รูปแบบและขอบเขตของกลไกการค้ำประกันสินเชื่อของสถาบันการเงินยังมีข้อจำกัดและไม่สามารถตอบสนองความต้องการในการเข้าถึงแหล่งเงินทุนที่หลากหลาย เช่น กลไกการค้ำประกันสินเชื่อในปัจจุบันสามารถค้ำประกันได้เฉพาะสินเชื่อจากสถาบันการเงินเท่านั้น จึงส่งผลให้ผู้ประกอบการไม่สามารถขอรับการค้ำประกันสินเชื่อจากแหล่งอื่นได้ รวมทั้งกลไกการค้ำประกันสินเชื่อในปัจจุบันส่วนใหญ่ยังไม่มีการคำนวณค่าธรรมเนียมการค้ำประกันสินเชื่อแบบ
Risk-based Pricing  และการขาดฐานข้อมูลในการวิเคราะห์ความเสี่ยงด้านเครดิตและความสามารถในการชำระหนี้ของผู้ประกอบการได้อย่างมีประสิทธิภาพและเป็นรูปธรรม จึงจำเป็นต้องดำเนินการค้ำประกันแบบรวมกลุ่ม (Portfolio Guarantee Scheme: PGS) ซึ่งมีการคิดค่าธรรมเนียมการค้ำประกันในอัตราเดียวกันทั้งกลุ่ม ส่งผลให้ต้นทุนในการเข้าถึงแหล่งเงินทุนของผู้ประกอบธุรกิจไม่สอดคล้องกับความเสี่ยงของตน อีกทั้งการค้ำประกันสินเชื่อที่มีอยู่ในปัจจุบันส่วนใหญ่เป็นการดำเนินการผ่านโครงการของรัฐบาล ซึ่งต้องพึ่งพาเงินงบประมาณจากภาครัฐและต้องได้รับการเห็นชอบจากภาครัฐก่อนการดำเนินการ ทำให้ขาดความยืดหยุ่นและขาดเสถียรภาพของแหล่งทุน
3. นอกจากนี้ ในช่วงที่มีการแพร่ระบาดของโรคติดเชื้อไวรัสโคโรนา 2019  ส่งผลให้ภาคธุรกิจ โดยเฉพาะผู้ประกอบการ SMEs ประสบปัญหาในการเข้าถึงแหล่งเงินทุนและขาดสภาพคล่องจากความเสี่ยงด้านเครดิตที่ปรับสูงขึ้น อีกทั้งยังประสบปัญหาในการเข้าถึงสินเชื่อในระบบสถาบันการเงินจากหลายปัจจัย เช่น การไม่มีสินทรัพย์ที่สามารถใช้เป็นหลักประกันได้การมีรายได้ที่ไม่แน่นอนและไม่มีประวัติข้อมูลเครดิตที่เพียงพอ
4. กค. พิจารณาแล้วเห็นว่า ประเทศไทยยังคงมีความจำเป็นต้องยกระดับการค้ำประกันสินเชื่อที่เป็นนโยบายของภาครัฐ เพื่อตอบสนองต่อปัญหาความเสี่ยงด้านเครดิตในภาวะวิกฤตได้อย่างทันการณ์ เพียงพอ และครอบคลุมภาคธุรกิจที่ได้รับผลกระทบ เพื่อให้ผู้ประกอบการ SMEs สามารถเข้าถึงแหล่งเงินทุนและดำเนินการเป็นการในภาวะวิกฤตต่อไปได้ ดังนั้น กค. โดยสำนักงานเศรษฐกิจการคลัง (สศค.) และ ธปท. จึงได้ร่วมกันยกร่างพระราชบัญญัติสถาบันค้ำประกันเครดิตแห่งชาติ พ.ศ. ... ขึ้น โดยมีวัตถุประสงค์ในการจัดตั้ง NaCGA เพื่อส่งเสริมและสนับสนุนการเข้าถึงเครดิตของผู้ประกอบการ SMEs ทำหน้าที่ในการค้ำประกันกันสินเชื่อที่มีรูปแบบที่แตกต่างและมีขอบเขตที่กว้างกว่าการค้ำประกันสินเชื่อในปัจจุบัน มีการจัดการฐานข้อมูลความเสี่ยงด้านเครดิตและนำมาใช้ในการค้ำประกันสินเชื่อได้อย่างเป็นระบบ ทำให้ผู้ประกอบการ SMEs สามารถเข้าถึงแหล่งเงินทุนได้อย่างเหมาะสมตามความเสี่ยงและระดมทุนได้ผ่านช่องทางที่หลากหลาย รวมทั้งยกระดับกลไกการค้ำประกันสินเชื่อให้สามารถเป็นกลไกเพื่อรองรับความผันผวนทางเศรษฐกิจโดยเฉพาะในภาวะวิกฤตที่มีความเสี่ยงด้านเครดิตสูง ตลอดจนเป็นกลไกของภาครัฐในการสนับสนุนและพัฒนาเศรษฐกิจหรืออุตสาหกรรมเป้าหมายของประเทศ อันเป็นการดำเนินการตามมติคณะรัฐมนตรี (13 สิงหาคม 2567) และสอดคล้องกับกรอบนโยบายในการบริหารและพัฒนาประเทศตามคำแถลงนโยบายของคณะรัฐมนตรีต่อรัฐสภา เมื่อวันที่ 12 กันยายน 2567 รวมทั้งกำหนดแนวทางในการผนวก บสย. กับ NaCGA ซึ่งร่างพระราชบัญญัติดังกล่าวประกอบด้วย 8 หมวด 132 มาตรา มีสาระสำคัญสรุปได้ ดังนี้
หัวข้อ
สาระสำคัญ
บททั่วไป (ร่างฯ มาตรา 1-5)
ㆍร่างพระราชบัญญัติฉบับนี้ได้ใช้บังคับตั้งแต่วันถัดจากวันประกาศใน
ราชกิจจานุเบกษา ยกเว้นร่างฯ มาตรา 46 (การประกันเครดิต) และ
ร่างฯ มาตรา 54 (การให้บริการด้านข้อมูล) เมื่อพ้นกำหนด 360 วันนับแต่
วันประกาศในราชกิจจานุเบกษา
ㆍยกเลิกกฎหมายว่าด้วยบรรษัทประกันสินเชื่ออุตสาหกรรมขนาดย่อม             เมื่อพ้นกำหนด 360 วันนับแต่วันประกาศในราชกิจจานุเบกษา
ㆍกำหนดคำนิยามที่สำคัญ เช่น
“เครดิต” หมายความว่า
1) การกู้ยืมจากผู้ให้เครดิต
2) การกู้ยืมเงินโดยวิธีการออกตราสารหนี้ หรือตราสารที่เกี่ยวข้อง
กับธุรกรรมการแปลงสินทรัพย์เป็นหลักทรัพย์ผ่านนิติบุคคลเฉพาะกิจตามที่คณะกรรมการกำกับนโยบายกำหนด และ
3) ธุรกรรมอื่นใดที่เกี่ยวข้องกับการจัดหาแหล่งเงินทุนตามที่คณะกรรมการกำกับนโยบายกำหนด โดยไม่รวมถึงถึงธุรกรรมที่เกี่ยวกับตราสารทุน หรือตราสารที่มีลักษณะคล้ายทุน
“ผู้ให้เครดิต” หมายความว่า ธนาคารพาณิชย์และสถาบันการเงินเฉพาะกิจตามกฎหมายว่าด้วยธุรกิจสถาบันการเงิน และนิติบุคคลอื่นที่ให้เครดิตตามที่คณะกรรมการกำกับนโยบายกำหนด
"ผู้ประกอบธุรกิจ" หมายความว่าวิสาหกิจขนาดกลางและขนาดย่อมตามกฎหมายว่าด้วยการส่งเสริมวิสาหกิจขนาดกลางและขนาดย่อม และ
ผู้ประกอบกิจการอื่นตามประเภทและขนาดที่คณะกรรมการกำกับนโยบาย            กำหนด
“แบบจำลองด้านเครดิต” หมายความว่าเครื่องมือที่ใช้กระบวน
การทางสถิติและคณิตศาสตร์ที่เกี่ยวกับแบบจำลองทางการเงินเพื่อกำหนดตัวชี้วัดความน่าจะเป็นในการชำระหนี้คืนหรือความสามารถในการชำระหนี้
หมวด 1
การจัดตั้ง วัตถุประสงค์ หน้าที่และอำนาจและทุนและทรัพย์สิน (ร่างฯ มาตรา 6-12)
 ให้จัดตั้ง NaCGA มีสถานะเป็นนิติบุคคล เป็นหน่วยงานของรัฐที่ไม่เป็นส่วนราชการหรือรัฐวิสาหกิจ โดยมีวัตถุประสงค์ ดังนี้
1. ส่งเสริมและสนับสนุนการเข้าถึงเครดิต
2. เป็นกลไกให้ผู้ประกอบธุรกิจเข้าถึงเครดิตได้มากขึ้น ในกรณีเพื่อประโยชน์
ในอันที่จะรักษาความมั่นคงในทางเศรษฐกิจของประเทศ หรือเสถียรภาพทางเศรษฐกิจและการเงินของประเทศ
3. พัฒนาฐานข้อมูลของ NaCGA เพื่อประโยชน์ในการดำเนินกิจการของ NaCGA หรือเพื่อประโยชน์อื่นที่กำหนด
4. ดำเนินการส่งเสริมและสนับสนุนการเข้าถึงเครดิตให้สอดคล้องกับเป้าหมายนโยบายของภาครัฐหรือตามมติคณะรัฐมนตรีในการพัฒนาเศรษฐกิจหรืออุตสาหกรรมเป้าหมาย
ทั้งนี้ กำหนดให้กิจการของ NaCGA ไม่อยู่ภายใต้บังคับของกฎหมายว่าด้วยการคุ้มครองแรงงาน กฎหมายว่าด้วยประกันสังคม กฎหมายว่าด้วยเงินทดแทน และกฎหมายว่าด้วยแรงงานสัมพันธ์ แต่สถาบันจะต้องจัดให้มีระเบียบหรือข้อบังคับกำหนดให้บุคลากรได้รับประโยชน์ตอบแทนไม่น้อยกว่าที่กำหนดไว้ตามกฎหมายดังกล่าว และกำหนดให้ NaCGA เป็นหน่วยงานของรัฐตามกฎหมายว่าด้วยความรับผิดทางละเมิดของเจ้าหน้าที่
 กำหนดให้ NaCGA มีหน้าที่และอำนาจ แบ่งได้เป็น 2 กลุ่ม ได้แก่
กลุ่มวัตถุประสงค์หลัก และกลุ่มวัตถุเพื่อการบริหารจัดการ ดังนี้
1. กลุ่มวัตถุประสงค์หลัก เช่น
- ค้ำประกันเครดิตของผู้ประกอบธุรกิจ
- จัดทำฐานข้อมูลเครดิตเพื่อค้ำประกันและแบบจำลองด้านเครดิต รวมถึง
การเผยแพร่ฐานข้อมูลและแบบจำลองด้านเครดิต
- ให้ความรู้และคำปรึกษาทางการเพื่อประโยชน์แก่ผู้ประกอบธุรกิจ
- กระทำการอื่นที่เกี่ยวกับหรือเกี่ยวเนื่องในการจัดการให้สำเร็จตามวัตถุประสงค์
ของ NaCGA
2. กลุ่มวัตถุเพื่อการบริหารจัดการ เช่น
-การกู้ยืมเงินในหรือนอกราชอาณาจักรเพื่อประโยชน์ในการดำเนินงาน
ของ NaCGA
- การบริหารจัดการเงินและทรัพย์สินของ NaCGA ซึ่งรวมถึงการนำเงิน และทรัพย์สินนั้นไปลงทุนหาประโยชน์
- การจัดตั้งบริษัทจำกัดหรือบริษัทมหาชนจำกัดเพื่อประกอบกิจการที่เกี่ยวกับหรือเกี่ยวเนื่องกับกิจการของ NaCGA
- การลงทุนหรือถือหุ้นในกิจการที่เกี่ยวกับหรือเกี่ยวเนื่องกับกิจการของ NaCGA
- การให้คำแนะนำเกี่ยวกับการบริการ การจัดการ และทางเทคนิคให้แก่
ผู้ประกอบธุรกิจ
- การทำความตกลง ประสาน และร่วมมือกับองค์การหรือหน่วยงานอื่น
ทั้งภาครัฐและภาคเอกชนทั้งในราชอาณาจักรและนอกราชอาณาจักรในกิจการ
ที่เกี่ยวกับการดำเนินการตามวัตถุประสงค์ของ NaCGA
 กำหนดทุนและทรัพย์สินในการดำเนินงานของ NaCGA ประกอบด้วย
1. ทุนประเดิมที่รัฐบาลจัดสรรให้ (ไม่น้อยกว่า 10,000 ล้านบาท                           ตามบทเฉพาะกาล)
2. เงินและทรัพย์สินที่ได้รับโอนจาก บสย.
3. เงินอุดหนุนทั่วไปที่รัฐบาลจัดสรรให้ตามความ (เหมาะสมเป็นรายปี)
4. เงินสมทบและเงินเพิ่มจากสถาบันการเงินและผู้ให้สินเชื่ออื่น (Non-Banks)
5. ค่าธรรมเนียม ค่าตอบแทน ค่าบริการ สิทธิประโยชน์ หรือรายได้อันเกิดจาก
การดำเนินงานตามหน้าที่และอำนาจของ NaCGA
6. เงินที่ได้รับจากการเพิ่มทุนจากรัฐบาลจากงบประมาณรายจ่ายประจำปี หรือ
จากแหล่งอื่น โดยได้รับอนุมัติจากคณะรัฐมนตรี
7. เงินหรือทรัพย์สินที่มีผู้บริจาคหรือมอบให้แก่ NaCGA
8. เงินที่กองทุนพัฒนาระบบสถาบันการเงินเฉพาะกิจมอบให้เพื่อใช้สำหรับ
การฟื้นฟูและพัฒนาระบบสถาบันการเงิน
9. ดอกผลหรือรายได้จากเงินหรือทรัพย์สินซอง NaCGA ทั้งนี้ รายได้ของสถาบันไม่ต้องนำส่งคลังเป็นรายได้แผ่นดิน
หมวด 2 การบริการและดำเนินกิจการ (ร่างฯ มาตรา 13-45)
 กำหนดให้มีคณะกรรมการกำกับนโยบาย จำนวน 11 คน ประกอบด้วยประธานและกรรมการโดยตำแหน่ง ดังนี้
1. รัฐมนตรีว่าการกระทรวงการคลัง
2. ปลัดกระทรวงการคลัง                                        กรรมการ
3. ผู้ว่าการธนาคารแห่งประเทศไทย                            กรรมการ
4. เลขาธิการสำนักงานคณะกรรมการกำกับ
หลักทรัพย์และตลาดหลักทรัพย์                                 กรรมการ
5. เลขาธิการสภาพัฒนาการเศรษฐกิจ
และสังคมแห่งชาติ                                               กรรมการ
6. ผู้อำนวยการสำนักงานส่งเสริมวิสาหกิจขนาดกลาง
และขนาดย่อม                                                   กรรมการ
7. ประธานสมาคมธนาคารไทย                                  กรรมการ
8. ประธานกรรมการสมาคมสถาบันการเงินของรัฐ             กรรมการ
9. ประธานสมาคมธนาคารนานาชาติ                           กรรมการ
10. ประธานสภาอุตสาหกรรมแห่งประเทศไทย                 กรรมการ
11: ประธานกรรมการสภาหอการค้าแห่งประเทศไทย         กรรมการ
ผู้อำนวยการของ NaCGA                                        เลขานุการ
 กำหนดหน้าที่และอำนาจของคณะกรรมการนโยบาย เช่น กำหนดหลักเกณฑ์การกู้ยืมเงินโดยวิธีการออกตราสารหนี้หรือตราสารที่เกี่ยวข้อง
กับธุรกรรมการแปลงสินทรัพย์เป็นหลักทรัพย์ผ่านนิติบุคคลเฉพาะกิจ กำหนดประเภทของธุรกรรมอื่นที่เกี่ยวข้องกับการจัดหาแหล่งทุน และกำหนดประเภทของนิติบุคคลอื่นที่ให้เครดิต
- กำหนดให้มีคณะกรรมการกำกับดูแลการดำเนินงาน จำนวน 11 คน ประกอบด้วย ประธาน การบริหารและดำเนินกิจการ กรรมการโดยตำแหน่ง และกรรมการผู้ทรงคุณวุฒิ ดังนี้
1. ปลัดกระทรวงการคลัง                                          ประธานกรรมการ
2. ผู้แทนกระทรวงการคลัง                                        กรรมการ
3. ผู้แทนสมาคมธนาคารไทย                                      กรรมการ
4. ผู้แทนสมาคมสถาบันการเงินของรัฐ                          กรรมการ
5. ผู้ทรงคุณวุฒิด้านกฎหมาย                                      กรรมการผู้ทรงคุณวุฒิ
6. ผู้ทรงคุณวุฒิด้านบัญชี                                          กรรมการผู้ทรงคุณวุฒิ
7 ผู้ทรงคุณวุฒิด้านเทคโนโลยีสารสนเทศ                       กรรมการผู้ทรงคุณวุฒิ
8 ผู้ทรงคุณวุฒิด้านสถิติและคณิตศาสตร์                        กรรมการผู้ทรงคุณวุฒิ
ที่เกี่ยวกับแบบจำลองทางการเงิน
9 ผู้ทรงคุณวุฒิด้านธุรกิจ SMEs                                  กรรมการผู้ทรงคุณวุฒิ
10. ผู้ทรงคุณวุฒิด้านตลาดทุน                                     กรรมการผู้ทรงคุณวุฒิ
11. ผู้อำนวยการของ NaCGA                                      กรรมการและ                                                                       เลขานุการ
ทั้งนี้ กรรมการผู้ทรงคุณวุฒิมีวาระการดำรงตำแหน่งคราวละ 4  ปี และจะดำรงตำแหน่ง ติดต่อกันเกิน 2 วาระไม่ได้
• กำหนดหน้าที่และอำนาจของคณะกรรมการกำกับดูแลการดำเนินงาน เช่นควบคุมดูแลการดำเนินงานซอง NaCGA ให้เป็นไปตามนโยบายและทิศทาง
ที่คณะกรรมการกำกับนโยบายกำหนด รวมถึงจัดทำแผนพัฒนาสถาบันและรายงานผลการดำเนินงานของ NaCGA ต่อคณะกรรมการกำกับนโยบาย
• กำหนดให้มีผู้อำนวยการซึ่งมาจากการเสนอชื่อโดยคณะกรรมการสรรหาและต้องได้ความเห็นชอบจาก ธปท. ตามหลักเกณฑ์คุณสมบัติและความสามารถที่เหมาะสม (Fit and Proper) ก่อนเสนอชื่อต่อคณะกรรมการกำกับดูแลการดำเนินงานพิจารณา คัดเลือกและแต่งตั้ง โดยผู้อำนวยการ
มีวาระการดำรงตำแหน่งคราวละ 4 ปี และดำรงตำแหน่งติดต่อกันไม่เกิน              2 วาระ ทั้งนี้ ผู้อำนวยการต้องเป็นผู้มีความรู้ความสามารถและประสบการณ์ในด้านที่เกี่ยวกับภารกิจของ NaCGA ซึ่งอาจเป็นผู้มีสัญชาติไทยหรือไม่ก็ได้
หมวด 3
การดำเนินการตามหน้าที่และอำนาจของ NaCGA                  (ร่างฯ มาตรา 46 - 54)
• หน้าที่และอำนาจด้านการค้ำประกันเครดิต (ร่างฯ มาตรา 46 - 51)
- กำหนดให้ NaCGA มีหน้าที่และอำนาจในการค้ำประกันเครดิตของ
ผู้ประกอบธุรกิจ ซึ่งรวมถึงการโอนสิทธิเรียกร้องเกี่ยวกับการค้ำประกันเครดิตให้กับบุคคลอื่นหรือดำเนินการใดๆ เกี่ยวกับสิทธิเรียกร้องดังกล่าว
ตามหลักเกณฑ์ที่คณะกรรมการกำกับดูแลการดำเนินงานกำหนด
- ในการค้ำประกันเครดิตกำหนดให้นิติบุคคลนำส่งเงินสมทบแก่ NaCGA
ที่คำนวณบนฐานยอดสินเชื่อธุรกิจที่ไม่รวมยอดสินเชื่อธุรกิจตามนโยบายของภาครัฐ ดังนี้
1) ธนาคารพาณิชย์และสถาบันการเงินเฉพาะกิจตามกฎหมายว่าด้วยธุรกิจสถาบันการเงิน ไม่เกินร้อยละ 0.3 ต่อปีของยอดสินเชื่อธุรกิจ (ต้องส่งเงินสมทบเลยเมื่อร่างพระราชบัญญัตินี้มีผลใช้บังคับ)
2) ผู้ให้สินเชื่ออื่น (on Banks) ไม่เกินร้อยละ 0.3 ต่อปีของยอดสินเชื่อธุรกิจเฉพาะกรณีที่ NaCGA ได้เข้าค้ำประกันเครดิตของผู้ประกอบธุรกิจซึ่งเป็นลูกหนี้ของ ผู้ให้สินเชื่อ (กำหนดให้ต้องส่งเงินเมื่อเข้าเป็นสมาชิกของ NaCGA)
- การค้ำประกันเครดิตในกรณีที่มีความจำเป็นเร่งด่วน สามารถกระทำได้ในกรณี ดังนี้
1) ในกรณีที่ต้องให้ความช่วยเหลือผู้ประกอบธุรกิจเพื่อส่งเสริมและสนับสนุนการเข้าถึงเครดิตตามเป้าหมายนโยบายของภาครัฐหรือตามมติคณะรัฐมนตรี               ในการพัฒนาเศรษฐกิจหรืออุตสาหกรรมเป้าหมาย
2) ในกรณีที่ต้องรักษาความมั่นคงในทางเศรษฐกิจของประเทศ หรือรักษาเสถียรภาพทางการเงินของประเทศ เช่น กรณีเกิดวิกฤตทางเศรษฐกิจที่ผู้ประกอบธุรกิจได้รับผลกระทบทางเศรษฐกิจและมีความต้องการสภาพคล่องสูง ทั้งนี้ กำหนดให้ NaCGA เสนอแผนการค้ำประกันเครดิตที่ได้รับความเห็นชอบจากคณะกรรมการกำกับนโยบายต่อคณะรัฐมนตรีเพื่อพิจารณาอนุมัติ และในการดำเนินการตามแผนการประกันเครดิตดังกล่าว หาก NaCGA มีภาระต้องชำระหนี้อันเป็นผลให้ขาดทุนเป็นจำนวนเท่าใด ให้ กค. ชดใช้ให้ โดยให้สำนักงบประมาณตั้งงบประมาณ ชดใช้เป็นรายปีให้แล้วเสร็จภายใน 5 ปีนับแต่วันที่ทราบจำนวนเงินที่ขาดทุน
- ในกรณีที่ NaCGA มีความจำเป็นต้องกู้ยืมเงินเพื่อการแก้ไขปัญหาของ NaCGA เพื่อดำเนินการในกรณีที่มีความจำเป็นเร่งด่วน หรือรักษาไว้
ซึ่งเสถียรภาพของระบบเศรษฐกิจและระบบการเงินโดยรวม และ กค. เห็นสมควรเข้าค้ำประกันการชำระหนี้ในครั้งนั้นให้ กค. โดยการอนุมัติของคณะรัฐมนตรีอาจพิจารณาเพิ่มทุนและค้ำประกันการชำระหนี้ดังกล่าวครั้งเดียวหรือหลายครั้งได้ตามกฎหมายว่าด้วยการบริหารหนี้สาธารณะ (อยู่ในหลักเกณฑ์ที่สำนักงานบริหารหนี้สาธารณะจะค้ำประกันได้)
• หน้าที่และอำนาจการจัดทำฐานข้อมูลและแบบจำลองด้านเครดิต (ร่างฯ มาตรา 52 - 54)
- กำหนดให้ NaCGA มีหน้าที่และอำนาจในการจัดทำฐานข้อมูลเพื่อ
ค้ำประกันเครดิตของผู้ประกอบธุรกิจและแบบจำลองด้านเครดิต
- กำหนดให้ ธปท. สถาบันคุ้มครองเงินฝาก กรมสรรพากร กรมศุลกากร กรมสรรพสามิตกรมที่ดิน กรมพัฒนาธุรกิจการค้า การไฟฟ้าส่วนภูมิภาค การไฟฟ้านครหลวง การประปา ส่วนภูมิภาค การประปานครหลวง สำนักงานประกันสังคม และหน่วยงานของรัฐอื่น ที่กฎกระทรวงกำหนด รวมทั้งบริษัท ข้อมูลเครดิต จำกัด (เครดิตบูโร) ผู้ประกอบกิจการโทรคมนาคม และหน่วยงานเอกชนอื่น มีหน้าที่ส่งหรือเชื่อมโยงข้อมูลเพื่อค้ำประกันเครดิตให้แก่ NaCGA โดยวิธีการส่งหรือเชื่อมโยงข้อมูล รูปแบบของข้อมูล และระยะเวลาการส่งหรือเชื่อมโยงข้อมูล ให้เป็นไปตามหลักเกณฑ์และวิธีการที่คณะกรรมการกำกับ ดูแลการดำเนินงานกำหนด
- การนำส่งข้อมูลจะต้องแปลงให้อยู่ในรูปของรหัสที่ไม่สามารถระบุตัวตนของเจ้าของ ข้อมูลและไม่สามารถทำการสุ่มหาหรือคาดเดาเจ้าของข้อมูลได้ (Anonymized Data)และการแปลงให้อยู่ในรูปของรหัสดังกล่าวต้องกระทำด้วยวิธีการเข้ารหัสตามมาตรฐานสากลและมีความมั่นคงปลอดภัยในระดับสูง
หมวด 4
การกำกับดูแล (ร่างฯ มาตรา 55 - 56)
• กำหนดให้รัฐมนตรีว่าการกระทรวงการคลังมีหน้าที่และอำนาจกำกับดูแลโดยทั่วไป
• กำหนดให้ ธปท. เป็นผู้ดำเนินการกำหนดหลักเกณฑ์ในการกำกับดูแลได้โดยไม่ต้องได้รับความเห็นชอบจาก กค. ก่อน
หมวด 5
การประกอบธุรกิจ (ร่างๆ มาตรา 57 – 75 )
• กำหนดให้ ธปท. กำกับดูแลกิจการของ NaCGA เช่น
- กำหนดให้ ธปท. มีอำนาจกำหนดหลักเกณฑ์ในการประกอบธุรกิจเกี่ยวกับการ ค้ำประกันเครดิตหรือการจัดทำฐานข้อมูล เช่น การกำหนดประเภทของการค้ำประกันเครดิตประเภทของบุคคล ประเภทของเอกสารการค้ำประกัน หรือประเภทของตราสาร
- กำหนดให้ NaCGA ต้องดำรงเงินกองทุนตามหลักเกณฑ์ที่ ธปท. กำหนด และให้ธปท. มีอำนาจกำหนดประเภทและชนิดของกองทุน รวมทั้งหลักเกณฑ์ในการคำนวณเงินกองทุนของ NaCGA
- กำหนดให้ ธปท. จัดชั้นสินทรัพย์และภาระผูกพันที่เสียหายหรืออาจเสียหายและให้ตัดออกจากบัญชีหรือกันเงินสำรองไว้สำหรับสินทรัพย์และภาระผูกพันดังกล่าว
- กำหนดให้ NaCGA กันเงินสำรองสำหรับสินทรัพย์และภาระผูกพันอื่นที่ไม่เสียหายตามหลักเกณฑ์ที่ ธปท. กำหนด แต่จะกำหนดอัตราเกินร้อยละ 5 ของสินทรัพย์และภาระผูกพันอื่นที่ไม่เสียหายมิได้
- กำหนดให้ NaCGA บริหารสินทรัพย์ หนี้สิน และภาระผูกพัน ให้มีความสัมพันธ์กับหน้าที่ในการชำระหนี้ ที่อาจเกิดขึ้นจากการค้ำประกันเครดิตและการกู้ยืมเงินของ NaCGA
- กำหนดให้ NaCGA ดำรงสินทรัพย์สภาพคล่องเป็นอัตราส่วนกับภาระผูกพันหรือยอดเงินกู้ยืมทั้งหมดหรือแต่ละประเภทในอัตราที่ไม่ต่ำกว่าอัตราที่ ธปท. กำหนด ทั้งนี้สินทรัพย์ที่มีสภาพคล่อง เช่น เงินสด เงินฝากที่ ธปท. เงินฝากสุทธิที่สถาบันการเงินหลักทรัพย์รัฐบาลไทย หุ้นกู้ เป็นต้น
- ห้ามไม่ให้ NaCGA ลงทุน ก่อภาระผูกพันหรือทำธุรกรรมอื่นใดแก่บุคคลหนึ่ง บุคคลใด หรือแก่บุคคลหลายคนรวมกัน หรือเพื่อใช้ในวัตถุประสงค์อย่างเดียวกันเมื่อสิ้นวันหนึ่ง ๆ เกินกว่าจำนวนเงินหรืออัตราส่วนที่ ธปท.กำหนด
- ห้ามไม่ให้ NaCGA ค้ำประกันเครดิตแก่ธุรกิจแต่ละประเภทเกินอัตราส่วนกับเงินกองทุน หรือสินทรัพย์ตามที่ ธปท. กำหนด (กำหนดเพดานมูลค่าการ
ค้ำประกันเครดิตเป็นอัตราส่วนกับทุน เพื่อให้การดำเนินการค้ำประกันเครดิตไม่ก่อให้เกิดความเสี่ยงด้านเสถียรภาพทางการเงินแก่ NaCGA)
- บริษัทจำกัดหรือบริษัทมหาชนจำกัดที่ NACGA จัดตั้งขึ้นจะประกอบธุรกิจได้แต่เฉพาะธุรกิจที่เกี่ยวกับหรือเกี่ยวเนื่องกับกิจการของ NaCGA ตามที่ ธปท. กำหนดเท่านั้น
หมวด 6
การตรวจสอบสถาบัน
(ร่างฯ มาตรา 76 - 85)
• กำหนดให้ ธปท. สามารถกำหนดให้ NaCGA จัดตั้งคณะกรรมการชุดย่อย              ต่าง ๆ ตลอดจนกำหนดองค์ประกอบ คุณสมบัติ และอำนาจหน้าที่ของคณะกรรมการย่อยดังกล่าว
• กำหนดให้ ธปท. มีอำนาจแต่งตั้งพนักงานของ ธปท. หรือบุคคลภายนอกเป็นผู้ตรวจการเพื่อตรวจสอบกิจการ สินทรัพย์ และหนี้สินของ NaCGA และบริษัทที่อยู่ในกลุ่มธุรกิจของ NaCGA
• ในกรณีที่ NaCGA มีฐานะหรือการดำเนินงานอยู่ในลักษณะอันอาจเป็นการก่อให้เกิดความเสียหายแก่ประโยชน์ของรัฐหรือประชาชน หรืออาจมีผลกระทบร้ายแรงต่อเสถียรภาพของระบบเศรษฐกิจและระบบการเงินโดยรวม กำหนดให้ ธปท. ต้องแจ้งคณะกรรมการกำกับนโยบายเพื่อทราบโดยไม่ชักช้า และต้องมีการดำเนินการให้ NaCGA เร่งดำเนินการแก้ไขฐานะหรือการดำเนินงาน หรือสั่งให้ผู้บริหารของ NaCGA พนักงานหรือลูกจ้างของ NaCA หยุดปฏิบัติหน้าที่ หรือสั่งให้ NACGA ขอรับงบประมาณเพื่อเพิ่มทุนหรือจัดหาเงินทุนจากแหล่งอื่นโดยเร็ว
หมวด 7
การจัดทำบัญชี การรายงาน ผู้สอบบัญชีและการตรวจสอบกิจการ
(ร่างฯ มาตรา 86 - 91)
• กำหนดให้การบัญชีของ NaCGA เป็นไปตามหลักการบัญชีที่รับรองทั่วไปและตามเกณฑ์ที่ ธปท. กำหนด
• กำหนดให้ NaCGA มีคณะกรรมการตรวจสอบซึ่งประกอบด้วยผู้ทรงคุณวุฒิที่คณะกรรมการกำกับนโยบายแต่งตั้งไม่น้อยกว่า 3 คนและไม่เกิน 5 คน
ในจำนวนนี้ต้องเป็นกรรมการผู้ทรงคุณวุฒิในคณะกรรมการกำกับดูแลการดำเนินงานอย่างน้อย 2 คนและผู้ทรงคุณวุฒิซึ่งมาจากบุคคลภายนอกอย่างน้อย 1 คน โดยต้องมีความรู้ด้านบัญชีอย่างน้อย 1 คน เพื่อทำหน้าที่กำกับดูแลการตรวจสอบกิจการของ NaCGA และรายงานต่อคณะกรรมการกำกับนโยบายและคณะรัฐมนตรีทุกปี
• กำหนดให้สำนักงานตรวจเงินแผ่นดิน (สตง.) หรือผู้สอบบัญชีอิสระที่ สตง. ให้ความเห็นชอบเป็นผู้สอบบัญชีของ NaCGA และให้รายงานผลการสอบบัญชีต่อคณะกรรมการกำกับนโยบายเพื่อเสนอต่อคณะรัฐมนตรีภายใน 120 วันนับแต่วันสิ้นปีบัญชี รวมทั้งเผยแพร่งบการเงินที่ผู้สอบบัญชีรับรองแล้วภายใน 15 วันนับแต่วันที่คณะรัฐมนตรีรับทราบ
หมวด 8
บทกำหนดโทษ
(ร่างฯ มาตรา 92 - 116)
• กำหนดบทลงโทษสำหรับ NaCGA ในกรณีที่ฝ่าฝืนหรือดำเนินการไม่เป็นไปตามกฎกระทรวง ประกาศ ข้อกำหนด หลักเกณฑ์ เงื่อนไข หรือคำสั่ง
ที่กำหนดในร่าง พ.ร.บ. นี้ โดยรวมถึงกำหนดบทลงโทษสำหรับเจ้าหน้าที่หรือ
ผู้ซึ่งรับผิดชอบในการดำเนินงานของ NACGA ตามหลักความรับผิดของผู้แทนนิติบุคคลในลักษณะเดียวกันกับกฎหมายว่าด้วยธุรกิจสถาบันการเงิน เช่น
- กรณีฝ่าฝืนหรือไม่ปฏิบัติตามอำนาจหน้าที่ในการจัดให้ได้มา ถือกรรมสิทธิ์
มีสิทธิครอบครอง มีทรัพยสิทธิต่าง ๆ เช่าหรือให้เช่า จำนองหรือรับจำนอง จำนำหรือรับจำนำและขายหรือจำหน่ายด้วยวิธีอื่นใดซึ่งทรัพย์สินหรือหลักทรัพย์ มีความผิดทางพินัยต้องชำระค่าปรับเป็นพินัยไม่เกินหนึ่งล้านบาท และชำระค่าปรับเป็นพินัยอีกไม่เกิน วันละหนึ่งหมื่นบาท ตลอดเวลาที่ยังฝ่าฝืนอยู่
หรือจนกว่าจะได้ปฏิบัติให้ถูกต้อง
- หน่วยงานที่มีหน้าที่ส่งข้อมูลใดไม่ส่งหรือไม่เชื่อมโยงข้อมูลหรือฝ่าฝืนหรือไม่ปฏิบัติตามประกาศหรือหลักเกณฑ์ของคณะกรรมการกำกับดูแลการดำเนินงานซึ่งกำหนดให้มีการนำส่งข้อมูลในการจัดทำฐานข้อมูลและแบบจำลองด้านเครดิตให้แปลงให้อยู่ในรหัสที่ไม่สามารถระบุตัวตนของเจ้าของข้อมูล มีความผิด
ทางพินัยต้องชำระค่าปรับเป็นพินัยไม่เกิน 300,000 บาท
- กรรมการ ผู้อำนวยการ รองผู้อำนวยการ ผู้ช่วยผู้อำนวยการพนักงาน หรือลูกจ้าง ผู้ใดใช้อำนาจในหน้าที่โดยมิชอบ ข่มขืนใจหรือจูงใจ เพื่อให้บุคคลใดมอบให้หรือหามาให้ซึ่งทรัพย์สินหรือประโยชน์อื่นใดแก่ตนเองหรือผู้อื่น ต้องระวางโทษจำคุกตั้งแต่ 5 ปี - 10 ปี และปรับตั้งแต่ 500,000 ถึง 1,000,000 บาท
บทเฉพาะกาล
(ร่างฯ มาตรา 117 - 132)
• กำหนดแนวทางการจัดตั้ง NaCGA และการผนวก บสย. กับ NaCGA ดังนี้
ระยะเวลา
สาระสำคัญ
ระยะเริ่มแรก
• ให้รัฐบาลจัดสรรทุนประเดิมให้แก่ NaCGA ตามความจำเป็น แต่ต้องไม่น้อยกว่า 10,000 ล้านบาท
• ให้ บสย. ให้กู้ยืมเงินแก่ NaCGA ตามความจำเป็นในการจัดตั้งและดำเนินงานของ NaCGA ตามจำนวนที่คณะรัฐมนตรีกำหนดภายใน 60 วันนับแต่วันที่พระราชบัญญัตินี้ใช้บังคับ
• ให้คณะกรรมการกำกับดูแลการดำเนินงานดังต่อไปนี้ ปฏิบัติหน้าที่ตามร่างพระราชบัญญัตินี้ไปพลางก่อน จนกว่าจะมีการแต่งตั้งกรรมการผู้ทรงคุณวุฒิในคณะกรรมการกำกับดูแลการดำเนินงาน ซึ่งประกอบด้วย
ปลัดกระทรวงการคลัง                        ประธานกรรมการ
ผู้แทนกระทรวงการคลัง                       กรรมการ
ผู้แทนจากสมาคมธนาคารไทย                กรรมการ
ผู้แทนสมาคมสถาบันการเงินของรัฐ                                                                   กรรมการ
ผู้อำนวยการ                  กรรมการและเลขานุการ
ทั้งนี้ กำหนดให้คณะกรรมการกำกับนโยบายแต่งตั้งกรรมการผู้ทรงคุณวุฒิในคณะกรรมการกำกับดูแลการดำเนินงานให้แล้วเสร็จภายใน 180 วันนับแต่วันที่ร่างพระราชบัญญัตินี้มีผลใช้บังคับ
• ให้ผู้จัดการทั่วไปของ บสย. ปฏิบัติหน้าที่ผู้อำนวยการตามร่างพระราชบัญญัตินี้ไปพลางก่อนจนกว่าจะมีการแต่งตั้งผู้อำนวยการ ซึ่งกำหนดให้มีการแต่งตั้งให้แล้วเสร็จภายใน 270 วันนับแต่ร่างพระราชบัญญัตินี้มีผลใช้บังคับ
• ให้คณะกรรมการกำกับดูแลการดำเนินงานคัดเลือกพนักงานและลูกจ้างของ บสย. มาช่วยปฏิบัติงานใน NaCGA เป็นการชั่วคราว
ภายใน 360 วันนับแต่วันที่พระราชบัญญัตินี้ใช้บังคับ
• กำหนดให้ บสย. ชำระค่าทดแทนเท่ากับมูลค่าหุ้นทั้งหมด ที่ผู้ถือหุ้นที่ไม่ใช่ กค. ถืออยู่ ตามหลักเกณฑ์ วิธีการ และระยะเวลาที่รัฐมนตรีว่าการกระทรวงการคลังกำหนด
• ให้ NaCGA คัดเลือกข้าราชการ พนักงาน เจ้าหน้าที่ในหน่วยงานของรัฐ ซึ่งสมัครใจเปลี่ยนไปเป็นหนักงานหรือลูกจ้างของ NaCCGA เพื่อบรรจุเป็นพนักงานหรือลูกจ้างของสถาบันต่อไป
เมื่อพ้น 360 วันนับแต่วันที่พระราชบัญญัตินี้ใช้บังคับ
• ให้ กค. ยกมูลค่าหุ้นทั้งหมดที่ กค. ถือใน บสย. ให้แก่ NaCGA ตลอดจนให้ บสย. โอนกิจการ ทรัพย์สิน หนี้สิน ทุนกำไรสะสม เงินสำรอง ภาระผูกพัน ตลอดจนสิทธิ์และความรับผิดของ บสย. เป็นของ NaCGA
ทั้งนี้ ให้ยกเว้นค่าธรรมเนียมการโอนสำหรับธุรกรรมที่รับโอนกิจการมาจาก บสย.
• ให้ NaCGA สวมสิทธิเป็นคู่ความแทน บสย. ในคดีที่ฟ้องบังคับตามสิทธิเรียกร้องอยู่ในศาล และในกรณีที่ศาลได้มีคำพิพากษาบังคับตามสิทธิเรียกร้องนั้นแล้ว ก็ให้สวมสิทธิเป็นเจ้าหนี้ตามคำพิพากษานั้น
• ให้พนักงานและลูกจ้างที่มีอยู่ทั้งหมดของ บสย. เป็นพนักงานหรือลูกจ้างของ NaCGA โดยต้องได้รับเงินเดือน ค่าจ้าง ค่าตอบแทนหรือสวัสดิการ และประโยชน์ตอบแทนอย่างอื่นไม่น้อยกว่าที่เคยได้รับ ทั้งนี้ การเปลี่ยนไปเป็นพนักงานหรือลูกจ้างของ NaCGA จะไม่ถือเป็นการออกจากงานและให้มีการนับอายุการทำงานต่อจากระยะเวลาทำงานใน บสย.
ทั้งนี้ บสย. จะยังสามารถดำเนินการให้แล้วเสร็จตามพระราชบัญญัตินี้หรือดำเนินการอื่นที่ยังไม่แล้วเสร็จได้ไม่เกิน 2 วันนับตั้งแต่พ้นกำหนด 360 วันนับแต่ร่างพระราชบัญญัตินี้มีผลใช้บังคับ
กระทรวงการคลัง โดยสำนักงานเศรษฐกิจการคลังร่วมกับธนาคารแห่งประเทศไทยได้จัดให้มีการรับฟังความคิดเห็นเกี่ยวกับร่างพระราชบัญญัติในเรื่องนี้จากทั้งภาครัฐ ภาคเอกชน รวมทั้งประชาชน ผ่านทางเว็บไซต์ของ สศค. เว็บไซต์ของ ธปท. เว็บไซต์ ของ บสย. และระบบกลางทางกฎหมาย ซึ่งผลการรับฟังความคิดเห็นผ่านเว็บไซต์ทั้งหมด มีผู้เห็นด้วย ร้อยละ 97.23 และมีผู้ไม่เห็นด้วยร้อยละ 2.89 และได้จัดทำสรุปผลการรับฟังความคิดเห็นและรายงานการวิเคราะห์ผลกระทบที่อาจเกิดขึ้นจากกฎหมาย มาตรา 77 ของรัฐธรรมนูญ  แห่งราชอาณาจักรไทย และพระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมาย พ.ศ. 2562 แล้ว รวมทั้งได้จัดทำแผนในการจัดทำกฎหมายลำดับรอง กรอบระยะเวลา และกรอบสาระสำคัญของกฎหมายลำดับรองที่ออกตามร่างพระราชบัญญัติดังกล่าว รวม 49 ฉบับ หน่วยงานที่เกี่ยวข้อง ได้แก่ กระทรวงพาณิชย์ กระทรวงอุตสาหกรรม สำนักงานคณะกรรมการกำกับหลักทรัพย์และตลาดหลักทรัพย์ สำนักงาน ก.พ. สำนักงาน ก.พ.ร. สำนักงานส่งเสริมวิสาหกิจขนาดกลางและขนาดย่อม สำนักงานคณะกรรมการส่งเสริมการลงทุน สำนักงานคณะกรรมการกฤษฎีกา สำนักงานการตรวจเงินแผ่นดิน สำนักงานสภาพัฒนาการเศรษฐกิจและสังคมแห่งชาติ สำนักงบประมาณ ธนาคารแห่งประเทศไทย บรรษัทประกันสินเชื่ออุตสาหกรรมขนาดย่อม หอการค้าไทยและสภาหอการค้าแห่งประเทศไทย สมาคมธนาคารไทย สมาคมสถาบันการเงินของรัฐ และสภาอุตสาหกรรมแห่งประเทศไทย พิจารณาแล้วเห็นด้วย/ไม่ขัดข้องต่อหลักการของร่างพระราชบัญญัติฉบับนี้
2. เรื่อง ร่างกฎหมายตามมาตรการภาษีเพื่อสนับสนุนการซื้องานศิลปะและมาตรการภาษีเพื่อสนับสนุนผู้สร้างสรรค์งานศิลปะ
คณะรัฐมนตรีมีมติอนุมัติตามที่กระทรวงการคลัง (กค.) เสนอ ดังนี้
1. อนุมัติหลักการร่างกฎกระทรวง ฉบับที่ .. (พ.ศ. ....) ออกตามความในประมวลรัษฎากร ว่าด้วยการยกเว้นรัษฎากร ซึ่งมีสาระสำคัญเป็นการกำหนดให้ผู้มีเงินได้สามารถหักลดหย่อนค่าซื้องานศิลปะด้านทัศนศิลป์ โดยการยกเว้นไม่ต้องนำเงินได้เท่าที่ได้จ่ายเป็นค่าซื้องานศิลปะมารวมคำนวณภาษีเงินได้บุคคลธรรมดาตามจำนวนที่จ่ายจริง แต่ไม่เกิน 100,000 บาทในแต่ละปีภาษี สำหรับการซื้องานศิลปะ ตั้งแต่วันที่ 1 มกราคม พ.ศ. 2568 ถึงวันที่ 31 ธันวาคม พ.ศ. 2570
2. อนุมัติหลักการร่างพระราชกฤษฎีกาออกตามความในประมวลรัษฎากรว่าด้วยการกำหนดค่าใช้จ่ายที่ยอมให้หักจากเงินได้พึงประเมิน (ฉบับที่ ..) พ.ศ..... ซึ่งมีสาระสำคัญเป็นการกำหนดให้ผู้มีเงินได้พึงประเมินตามมาตรา 40 (6) แห่งประมวงรัษฎากรที่มีเงินได้จากวิชาชีพอิสระประณีตศิลปกรรมสามารถหักค่าใช้จ่ายเป็นการเหมาได้เพิ่มขึ้นจากเดิมร้อยละ 30 เป็นร้อยละ 60 ตั้งแต่ปีภาษี 2568 เป็นต้นไป เป็นการถาวร
3. มอบหมายกระทรวงวัฒนธรรม (วธ.) ร่วมขับเคลื่อนและสร้างการรับรู้และความเข้าใจมาตรการภาษีเพื่อสนับสนุนการซื้องานศิลปะ รวมทั้งร่วมติดตามและประเมินประโยชน์ที่ได้รับจากมาตรการนี้ และนำส่งข้อมูลดังกล่าวให้แก่ กค. เป็นรายปีจนสิ้นสุดมาตรการเพื่อประกอบการจัดทำรายงานเปรียบเทียบประโยชน์ที่ได้รับจากการสูญเสียรายได้ที่เกิดขึ้นจริงกับประมาณการตามมาตรา 27 แห่งพระราชบัญญัติวินัยการเงินการคลังของรัฐ พ.ศ. 2561
เพื่อส่งเสริมการซื้อขายงานศิลปะในประเทศไทย อันจะทำให้ศิลปินผลิตงานศิลปะเพิ่มขึ้น และสนับสนุนให้ผู้ประกอบวิชาชีพอิสระประณีตศิลปกรรมผลิตผลงานศิลปะเพิ่มมากขึ้น ตามนโยบายการสร้างพลังสร้างสรรค์ (Soft Power) ที่ใช้ทุนทางวัฒนธรรมเป็นกลไกผลักดันการเติบโตทางเศรษฐกิจโดยส่งเสริมให้มีการผลิตผลงานศิลปะและการจัดแสดงงานศิลปะระดับประเทศและระดับนานาชาติในประเทศไทย อีกทั้งยังเป็นการดำเนินการตามมติคณะรัฐมนตรีเมื่อวันที่ 12 มีนาคม 2567 [เรื่อง มาตรการส่งเสริมงานศิลปะและรถยนต์โบราณ (Classic Cars)]
สาระสำคัญของเรื่อง
กค. เสนอว่า
1. คณะรัฐมนตรีได้มีมติ (12 มีนาคม 2567) เห็นชอบในหลักการของการดำเนินมาตรการส่งเสริมงานศิลปะและรถยนต์โบราณ (Classic Cars) และให้ กค. และหน่วยงานที่เกี่ยวข้องรับความเห็นและข้อสังเกตของหน่วยงานที่เกี่ยวข้องไปพิจารณาประกอบการดำเนินการตามขั้นตอนต่อไปให้เหมาะสม ถูกต้อง รอบคอบ เป็นไปตามกฎหมาย ระเบียบ และมติคณะรัฐมนตรีที่เกี่ยวข้องอย่างเคร่งครัด ทั้งนี้ ให้ กค. ร่วมกับกระทรวงพาณิชย์ (พณ.) พิจารณาดำเนินมาตรการภาษีเพื่อสนับสนุนการซื้องานศิลปะ โดยให้ความสำคัญกับการส่งเสริมงานศิลปะจากศิลปินชาวไทย รวมทั้งพิจารณากำหนดมาตรการส่งเสริมการส่งออกงานศิลปะที่ผลิตโดยศิลปินชาวไทยไปยังต่างประเทศด้วย เพื่อสนับสนุนงานศิลปะและช่วยสร้างรายได้ให้แก่ศิลปินชาวไทย
2. มาตรการส่งเสริมงานศิลปะที่ กค. เสนอ ซึ่งคณะรัฐมนตรีมีมติเห็นชอบหลักการเมื่อวันที่ 12 มีนาคม 2567 มีสาระสำคัญ ดังนี้
2.1 มาตรการภาษีเพื่อสนับสนุนการซื้องานศิลปะ มีสาระสำคัญ ดังนี้
1) ให้ผู้มีเงินได้ (ผู้ที่ซื้องานศิลปะ โดยไม่รวมถึงห้างหุ้นส่วนสามัญหรือคณะบุคคลที่มิใช่นิติบุคคล) หักลดหย่อนค่างานศิลปะด้านจิตรกรรมหรือประติมากรรมในลักษณะการยกเว้นไม่ต้องนำเงินได้เท่าที่ได้จ่ายเป็นค่าซื้องานศิลปะมารวมคำนวณภาษีเงินได้บุคคลธรรมดาตามจำนวนที่จ่ายจริง แต่ไม่เกิน 100,000 บาท ในปีภาษี สำหรับการซื้องานศิลปะตั้งแต่วันที่คณะรัฐมนตรีมีมติ ถึงวันที่ 31 ธันวาคม 2569 [ประมาณ 3 ปีภาษี (ปีภาษี พ.ศ. 2567 - พ.ศ. 2569)] และให้เป็นไปตามหลักเกณฑ์ วิธีการ และเงื่อนไขที่อธิบดีกรมสรรพากรประกาศกำหนด
2) กรณีซื้องานศิลปะในราชอาณาจักรต้องซื้อจากศิลปินผู้เป็นเจ้าของผลงานซึ่งได้ขึ้นทะเบียนศิลปินกับหน่วยงานของรัฐที่อธิบดีกรมสรรพากรประกาศกำหนด เว้นแต่ศิลปินผู้นั้นเป็นศิลปินแห่งชาติไม่ต้องขึ้นทะเบียน หรือซื้อจากบริษัทหรือห้างหุ้นส่วนนิติบุคคลที่ประกอบธุรกิจจำหน่ายงานศิลปะหรือธุรกิจประมูลงานศิลปะเป็นปกติธุระ
2.2 มาตรการภาษีเพื่อสนับสนุนศิลปินผู้สร้างสรรค์งานศิลปะ โดยให้ผู้มีเงินได้พึงประเมินตามมาตรา 40 (6) แห่งประมวลรัษฎากร ที่เป็นเงินได้จากวิชาชีพอิสระประณีตศิลปกรรม (เช่น งานวาด งานหล่อ งานปั้น ซึ่งมีการคิดค่าตอบแทนจากค่าผลงาน ค่าที่ปรึกษาหรือค่าฝีมืออื่น ๆ โดยเป็นการคิดตามความยากง่ายหรือปริมาณงาน โดยอาจคิดเป็นรายครั้งรายชั่วโมงหรือรายชิ้น) หักค่าใช้จ่ายเป็นการเหมาได้เพิ่มขึ้น จาก ร้อยละ 30 เป็น ร้อยละ 60 (ของค่าตอบแทนที่เรียกเก็บ) เป็นการถาวร โดยไม่กำหนดประเภทศิลปิน
3. กค. โดยกรมสรรพากรและสำนักงานเศรษฐกิจการคลังได้ประชุมร่วมกับสำนักงานศิลปวัฒนธรรมร่วมสมัย (สศร.) วธ. พิจารณาแนวทางการกำหนดหลักเกณฑ์ วิธีการและเงื่อนไขการหักลดหย่อนภาษีตามมาตรการภาษีเพื่อสนับสนุนการซื้องานศิลปะ โดย สศร. ได้รับเป็นหน่วยงานหลักในการกำหนดหลักเกณฑ์การขึ้นทะเบียนศิลปินผู้เป็นเจ้าของงานศิลปะและได้แต่งตั้งคณะทำงานในการพิจารณากำหนดหลักเกณฑ์ วิธีการ และเงื่อนไขการลดหย่อนภาษีตามมาตรการภาษีเพื่อสนับสนุนการซื้องานศิลปะ กรณีการกำหนดหลักเกณฑ์การขึ้นทะเบียนศิลปินผู้เป็นเจ้าของงานศิลปะ
4. จากการประชุมคณะทำงานฯ รวมทั้งการหารือร่วมกันกับหน่วยงานที่เกี่ยวข้อง ทุกหน่วยงานมีความเห็นร่วมกันในการปรับปรุงรายละเอียดบางประการของมาตรการภาษีเพื่อสนับสนุนการซื้องานศิลปะ เช่น ประเภทของงานศิลปะเป็นงานศิลปะด้านทัศนศิลป์ รวมทั้งการให้สิทธิหักลดหย่อนค่าซื้องานศิลปะตั้งแต่วันที่1 มกราคม 2568 ถึงวันที่ 31 ธันวาคม 2570 [เดิมคณะรัฐมนตรีมีมติ (12 มีนาคม 2567) เห็นชอบในหลักการให้สิทธิหักลดหย่อนดังกล่าว ตั้งแต่วันที่คณะรัฐมนตรีมีมติ ถึงวันที่ 31 ธันวาคม 2569 ประมาณ 3 ปีภาษี (ปีภาษี พ.ศ. 2567 - พ.ศ. 2569)] เพื่อให้สอดคล้องกันกับหลักการที่คณะรัฐมนตรีเห็นชอบซึ่งมีระยะเวลาดำเนินมาตรการคราวแรกประมาณ 3 ปี และการยกเลิกเงื่อนไขที่กำหนดให้ผู้มีเงินได้ต้องให้พิพิธภัณฑ์หรือหอศิลป์ในราชอาณาจักรยืมงานศิลปะที่ซื้อเพื่อจัดแสดงโดยไม่มีค่าตอบแทน เพื่อจูงใจให้มีการให้ยืมงานศิลปะจากการสะสมส่วนบุคคล (Private Collection) มากขึ้น ทั้งนี้ หากผู้ให้ยืมมีเงินได้จากการให้ยืมงานศิลปะ จะต้องนำเงินได้ดังกล่าวมารวมคำนวณภาษีเงินได้บุคคลธรรมดาอยู่แล้ว
5. ดังนั้น เพื่อเป็นการดำเนินการตามมาตรการส่งเสริมงานศิลปะข้างต้น กค. จึงได้ยกร่างกฎหมายทั้ง 2 ฉบับ โดยมีสาระสำคัญ ดังนี้
(1) ร่างกฎกระทรวง ฉบับที่ .. (พ.ศ. ....) ออกตามความในประมวลรัษฎากร ว่าด้วยการยกเว้นรัษฎากร (มาตรการภาษีเพื่อสนับสนุนการซื้องานศิลปะ)
หลักเกณฑ์
สาระสำคัญ
เงื่อนไข
- เป็นผู้มีเงินได้บุคคลธรรมดา (ไม่รวมห้างหุ้นส่วนสามัญและคณะบุคคลที่มิใช่นิติบุคคลและกองมรดกที่ยังมิได้แบ่ง)
- หักลดหย่อนค่าซื้องานศิลปะด้านทัศนศิลป์ โดยการยกเว้นไม่ต้องนำเงินได้เท่าที่ได้จ่ายเป็นค่าซื้องานศิลปะดังกล่าวมารวมคำนวณภาษีเงินได้บุคคลธรรมดา
- ต้องเป็นการจ่ายเงินซื้องานศิลปะด้านทัศนศิลป์ให้แก่บุคคลดังต่อไปนี้
1) ศิลปินแห่งชาติ สาขาทัศนศิลป์ หรือศิลปินศิลปาธร สาขาทัศนศิลป์ หรือศิลปินที่ได้ขึ้นทะเบียนศิลปินกับหน่วยงานของรัฐที่อธิบดีกรมสรรพากรประกาศกำหนด ซึ่งศิลปินดังกล่าวเป็นเจ้าของและเป็นผู้จัดทำหรือสร้างสรรค์งานศิลปะ
2) บริษัทหรือห้างหุ้นส่วนนิติบุคคล รวมถึงมูลนิธิหรือสมาคมที่รัฐมนตรีว่าการกระทรวงการคลังประกาศกำหนดเป็นองค์การสาธารณกุศลตามมาตรา 47 (7) (ข) แห่งประมวลรัษฎากรที่จำหน่ายงานศิลปะหรือจัดงานประมูลศิลปะ เฉพาะงานศิลปะที่จัดทำหรือสร้างสรรค์โดยศิลปินข้างต้น
- ต้องเป็นการจ่ายเงินซื้องานศิลปะด้านทัศนศิลป์ที่มองเห็นได้ด้วยตาทั้งศิลปะ 2 มิติและ 3 มิติ ได้แก่ จิตรกรรม ประติมากรรม ภาพพิมพ์ ภาพถ่าย และสื่อประสม
- ผู้มีเงินได้ต้องมีหลักฐานเป็นใบกำกับภาษีแบบเต็มรูปตามมาตรา 86/4 แห่งประมวลรัษฎากรหรือใบรับรองตามมาตรา 105 แห่งประมวลรัษฎากรพร้อมหลักฐานแสดงรายละเอียดงานศิลปะ
จำนวนเงิน (บาท)
จำนวนเงินได้ที่ได้จ่ายเป็นค่าซื้องานศิลปะตามจำนวนที่จ่ายจริง แต่ไม่เกิน 100,000 บาท ในแต่ละปีภาษี
ระยะเวลา
ซื้องานศิลปะตั้งแต่วันที่ 1 มกราคม 2568 - 31 ธันวาคม 2570 (3 ปี)
(2) ร่างพระราชกฤษฎีกาออกตามความในประมวลรัษฎากร ว่าด้วยการกำหนดค่าใช้จ่ายที่ยอมให้หักจากเงินได้พึงประเมิน (ฉบับที่ ..) พ.ศ. .... (มาตรการภาษีเพื่อสนับสนุนผู้สร้างสรรค์งานศิลปะ)
พระราชกฤษฎีกาออกตามความในประมวลรัษฎากร ว่าด้วยการกำหนดค่าใช้จ่ายที่ยอมให้หักจากเงินได้พึงประเมิน (ฉบับที่ 11) พ.ศ. 2502 และที่แก้ไขเพิ่มเติม
ร่างพระราชกฤษฎีกาออกตามความในประมวลรัษฎากรว่าด้วยการกำหนดค่าใช้จ่ายที่ยอมให้หักจากเงินได้พึงประเมิน (ฉบับที่ ..) พ.ศ. ....
ประเด็นที่แก้ไขเพิ่มเติม
มาตรา 6 เงินได้พึงประเมินตามมาตรา 40 (6) แห่งประมวลรัษฎากรซึ่งแก้ไขเพิ่มเติมโดยพระราชบัญญัติแก้ไขเพิ่มเติมประมวลรัษฎากร (ฉบับที่ 10) พ.ศ. 2496 ให้หักค่าใช้จ่ายเป็นการเหมาดังต่อไปนี้
(1) เงินได้จากวิชาชีพอิสระการประกอบโรคศิลปให้หักค่าใช้จ่ายเป็นการเหมาร้อยละ 60
(2) เงินได้จากวิชาชีพอิสระนอกจาก (1) ให้หักค่าใช้จ่ายเป็นการเหมาร้อยละ 30
มาตรา 6 เงินได้พึงประเมินตามมาตรา 40 (6) แห่งประมวลรัษฎากร ซึ่งแก้ไขเพิ่มเติมโดยพระราชบัญญัติแก้ไขเพิ่มเติมประมวลรัษฎากร (ฉบับที่ 10) พ.ศ. 2496 ให้หักค่าใช้จ่ายเป็นการเหมาดังต่อไปนี้
(1) เงินได้จากวิชาชีพอิสระการประกอบโรคศิลปะ ให้หักค่าใช้จ่ายเป็นการเหมาร้อยละ 60
(2) เงินได้จากวิชาชีพอิสระประณีตศิลปกรรม ให้หักค่าใช้จ่ายเป็นการเหมาร้อยละ 60
(3) เงินได้จากวิชาชีพอิสระนอกจาก (1) และ (2) ให้หักค่าใช้จ่ายเป็นการเหมาร้อยละ 30
- กำหนดแยกวิชาชีพอิสระประณีตศีลปกรรมเพิ่มเติมเป็นการเฉพาะในร่างมาตรา 6 (2) (เดิมไม่มีการกำหนดแยกเฉพาะโดยให้วิชาชีพดังกล่าวรวมอยู่กับวิชาชีพอิสระอื่น ๆ นอกเหนือจากวิชาชีพอิสระการประกอบโรคศิลป)
- ผู้มีเงินได้พึ่งประเมินจากการประกอบอาชีพอิสระประณีตศิลปกรรมสามารถหักค่าใช้จ่ายเป็นการเหมาได้เพิ่มขึ้นจากเดิมร้อยละ 30 เป็นร้อยละ 60 ตั้งแต่ปีภาษี 2568 เป็นต้นไป เป็นการถาวร (เนื่องจากผู้ประกอบวิชาชีพอิสระประณีตศิลปกรรมมีต้นทุนและภาระ (เช่น ค่าวัสดุ ค่าเครื่องมือค่าออกและพัฒนา เป็นต้น) ในการสร้างสรรค์ผลงานสูงเฉลี่ยเกินร้อยละ 30 และจากการประชุมร่วมกับผู้ประกอบวิชาชีพดังกล่าว เห็นว่าการกำหนดอัตราทักค่า ใช้จ่ายเป็นร้อยละ 60 เป็นระดับที่เหมาะสม และสอดคล้องกับอัตราที่ใช้กับผู้ประกอบวิชาชีพอิสระการประกอบโรคศิลป)
3. เรื่อง ร่างกฎกระทรวงการขอรับใบคู่มือคนงาน ผู้รับจ้าง หรือใบคู่มือผู้แทนของผู้รับหนังสืออนุญาตตามกฎหมายว่าด้วยป่าสงวนแห่งชาติ พ.ศ. ....
คณะรัฐมนตรีมีมติอนุมัติหลักการร่างกฎกระทรวงการขอรับในคู่มือคนงาน ผู้รับจ้าง หรือใบคู่มือผู้แทนของผู้รับหนังสืออนุญาต ตามกฎหมายว่าด้วยป่าสงวนแห่งชาติ พ.ศ. .... ตามที่กระทรวงทรัพยากรธรรมชาติและสิ่งแวดล้อม (ทส.) เสนอ และให้ส่งสำนักงานคณะกรรมการกฤษฎีกาตรวจพิจารณา โดยให้รับข้อสังเกตของสำนักงานคณะกรรมการกฤษฎีกาและความเห็นชอบของสำนักงาน ก.พ.ร. ไปประกอบการพิจารณาด้วยแล้วดำเนินการต่อไปได้
สาระสำคัญของร่างกฎกระทรวง
ทส. เสนอว่า
1. โดยที่มาตรา 24 แห่งพระราชบัญญัติป่าสงวนแห่งชาติ พ.ศ. 2507 บัญญัติให้ผู้รับใบอนุญาตหรือหนังสืออนุญาตตามพระราชบัญญัตินี้ ต้องจัดให้คนงาน ผู้รับจ้างหรือผู้แทนของผู้รับใบอนุญาตหรือหนังสืออนุญาตมีใบคู่มือสำหรับทำการตามที่ได้รับอนุญาตตามแบบ ระเบียบและวิธีการที่กำหนดในกฎกระทรวง ทส. จึงได้ยกร่างกฎกระทรวงการขอรับใบคู่มือคนงาน ผู้รับจ้าง หรือใบคู่มือผู้แทนของผู้รับหนังสืออนุญาต ตามกฎหมายว่าด้วยป่าสงวนแห่งชาติ พ.ศ. .... เพื่อกำหนดหลักเกณฑ์และวิธีการในการขอรับ การสิ้นสุดหรือการยกเลิกใบคู่มือคนงาน ผู้รับจ้าง หรือใบคู่มือผู้แทนของผู้รับหนังสืออนุญาตตามมาตรา 16 และมาตรา 20 แห่งพระราชบัญญัติ    ป่าสงวนแห่งชาติ พ.ศ. 2507 และที่แก้ไขเพิ่มเติม รวมถึงกำหนดแบบคำขอและแบบใบคู่มือดังกล่าว เพื่อให้การเข้าใช้ประโยชน์ในพื้นที่ป่าสงวนแห่งชาติเป็นไปด้วยความถูกต้อง ป้องกันการนำคนงานผิดกฎหมายเข้าพื้นที่ที่ได้รับอนุญาต ตลอดจนเพื่อให้เป็นไปตามพระราชบัญญัติป่าสงวนแห่งชาติฯ โดยมีสาระสำคัญสรุปได้ ดังนี้
หลักเกณฑ์
รายละเอียด
1. คำนิยาม
• “ผู้รับอนุญาต” หมายความว่า
(1) ผู้รับหนังสืออนุญาตตามมาตรา 16 กล่าวคือ ผู้ได้รับอนุญาตให้เข้าทำประโยชน์หรืออยู่อาศัยในเขตป่าสงวนแห่งชาติ หรือการเข้าทำประโยชน์เกี่ยวกับการทำเหมืองแร่
(2) ผู้รับหนังสืออนุญาตตามมาตรา 20 กล่าวคือ ผู้ได้รับอนุญาตให้ทำการบำรุงป่าหรือปลูกสร้างสวนป่าหรือไม้ยืนต้นในเขตป่าเสื่อมโทรม
• “ผู้ยื่นคำขอ” หมายความว่า ผู้รับอนุญาต
• “ใบคู่มือคนงาน ผู้รับจ้าง” หมายความว่า ใบคู่มือคนงานหรือผู้รับจ้างของผู้รับหนังสืออนุญาตตามมาตรา 16 และมาตรา 20
• “ใบคู่มือผู้แทน” หมายความว่า ใบคู่มือผู้แทนของผู้รับหนังสืออนุญาตตามมาตรา 16 และมาตรา 20
2. วิธีการยื่นคำขอ
• ให้ผู้รับอนุญาตขอรับใบคู่มือคนงาน ผู้รับจ้าง หรือใบคู่มือผู้แทน (ใบคู่มือฯ) โดยยื่นคำขอพร้อมหลักฐานตามแบบท้ายกฎกระทรวงนี้ต่อจังหวัดท้องที่ (สำนักงานทรัพยากรธรรมชาติและสิ่งแวดล้อมจังหวัด) ที่ป่านั้นตั้งอยู่
หมายเหตุ : ไม่ใช้บังคับกับผู้รับอนุญาตที่เป็นส่วนราชการหรือหน่วยงานของรัฐ
• ให้จังหวัดท้องที่ตรวจสอบคำขอพร้อมหลักฐาน เมื่อเอกสารถูกต้องและครับถ้วนแล้วให้ออกใบคู่มือฯ ให้แก่ผู้รับอนุญาตในวันที่เอกสารนั้นครบถ้วนถูกต้อง ในกรณีมีเหตุจำเป็นไม่อาจดำเนินการแล้วเสร็จในวันดังกล่าว ให้ออกใบคู่มือฯ ให้แล้วเสร็จในวันทำการถัดไป
• การยื่นคำขอและออกใบอนุญาตสามารถดำเนินการโดยวิธีการอิเล็กทรอนิกส์ได้
3. กรณีใบคู่มือฯ ชำรุด สูญหาย หรือถูกทำลาย
• ในกรณีที่ใบคู่มือฯ ชำรุด สูญหาย หรือถูกทำลาย ให้ผู้รับอนุญาตยื่นคำขอใบแทนใบคู่มือฯ แทนใบคู่มือฯ ต่อจังหวัดท้องที่ โดยส่งคืนใบคู่มือฯ ที่ชำรุดหรือยื่นหลักฐานการแจ้งความกรณีสูญหายหรือถูกทำลายเพื่อให้เจ้าหน้าที่ตรวจสอบและพิจารณาออกใบแทนใบคู่มือฯ ต่อไป
4. การสิ้นสุดอายุ การยกเลิกใบคู่มือฯ
• ใบคู่มือฯ ให้สิ้นสุดอายุตามระยะเวลาที่ได้รับอนุญาตตามมาตรา 16 และมาตรา 20
• การยกเลิกใบคู่มือฯ ให้ผู้รับอนุญาตแจ้งเป็นหนังสือพร้อมส่งคืนใบคู่มือฯ แก่จังหวัดท้องที่ เมื่อแจ้งแล้วให้ถือเป็นการยกเลิกใบคู่มือฯ
2. คณะกรรมการพัฒนากฎหมาย ปรับปรุง แก้ไขเพิ่มเติม กฎหมายว่าด้วยการป่าไม้ ในคราวประชุมครั้งที่ 2/2567 เมื่อวันที่ 5 สิงหาคม 2567 ที่ประชุมได้มีมติเห็นชอบร่างกฎกระทรวงการขอรับใบคู่มือคนงาน ผู้รับจ้าง หรือใบคู่มือผู้แทนของผู้รับหนังสืออนุญาตตามกฎหมายว่าด้วยป่าสงวนแห่งชาติ พ.ศ. .... แล้ว
3. ทส. ได้ดำเนินการรับฟังความคิดเห็นของผู้มีส่วนได้เสียต่อร่างกฎกระทรวงฉบับดังกล่าว  ผ่านเว็บไซต์ระบบกลางทางกฎหมาย (www.law.go.th) เว็บไซต์กรมป่าไม้ (www.forest.go.th) และเว็บไซต์ของกองการอนุญาต (www.forest.go.th/permission) ระหว่างวันที่ 8 - 31 กรกฎาคม 2567 โดยผู้แสดงความคิดเห็นส่วนใหญ่เห็นด้วยกับร่างกฎกระทรวง รวมทั้งได้จัดทำรายงานการวิเคราะห์ผลกระทบที่อาจเกิดขึ้นจากกฎหมายและเปิดเผยผลการรับฟังความคิดเห็นและการวิเคราะห์ผลกระทบที่อาจเกิดขึ้นจากกฎหมายผ่านทั้ง 3 เว็บไซต์ดังกล่าวด้วยแล้ว
4. เรื่อง ร่างประกาศกระทรวงทรัพยากรธรรมชาติและสิ่งแวดล้อม เรื่อง มาตรการคุ้มครองทรัพยากรทางทะเลและชายฝั่ง ในพื้นที่เกาะไข่ ตำบลชุมโค อำเภอปะทิว จังหวัดชุมพร พ.ศ. ....
คณะรัฐมนตรีมีมติอนุมัติหลักการร่างประกาศกระทรวงทรัพยากรธรรมชาติและสิ่งแวดล้อม เรื่อง มาตรการคุ้มครองทรัพยากรทางทะเลและชายฝั่ง ในพื้นที่เกาะไข่ ตำบลชุมโค อำเภอปะทิว จังหวัดชุมพร พ.ศ. .... ตามที่กระทรวงทรัพยากรธรรมชาติและสิ่งแวดล้อม (ทส.) เสนอ และให้ส่งสำนักงานคณะกรรมการกฤษฎีกาตรวจพิจารณาแล้วดำเนินการต่อไปได้ รวมทั้ง ให้กระทรวงทรัพยากรธรรมชาติและสิ่งแวดล้อมรับความเห็นของกระทรวงคมนาคม กระทรวงมหาดไทย สำนักงานคณะกรรมการกฤษฎีกา และสำนักงานสภาพัฒนาการเศรษฐกิจและสังคมแห่งชาติ ไปพิจารณาดำเนินการต่อไปด้วย
สาระสำคัญของเรื่อง
1. พระราชบัญญัติส่งเสริมการบริหารจัดการทรัพยากรทางทะเลและชายฝั่ง พ.ศ. 2558 มาตรา 22 บัญญัติให้ในกรณีที่ปรากฏว่าทรัพยากรทางทะเลและชายฝั่งอาจถูกทำลายหรือได้รับความเสียหายอย่างร้ายแรงเข้าขั้นวิกฤติ หรือเป็นกรณีที่คณะกรรมการนโยบายและแผนบริหารจัดการทรัพยากรทางทะเลและชายฝั่งแห่งชาติเห็นว่า มีความจำเป็นอย่างยิ่งจะต้องสงวน คุ้มครอง หรืออนุรักษ์ไว้เพื่อประโยชน์หรือสร้างความสมบูรณ์ของระบบนิเวศทางทะเลและชายฝั่ง ให้รัฐมนตรีเสนอต่อคณะรัฐมนตรีโดยไม่ชักช้าเพื่อขออนุมัติใช้มาตรการคุ้มครองทรัพยากรทางทะเลและชายฝั่งตามมาตรา 23 และกำหนดหน่วยงานของรัฐที่จะเป็นผู้ดำเนินการตามมาตรการดังกล่าวตามความจำเป็นและเหมาะสมเพื่อควบคุมและแก้ไขปัญหาที่เกิดขึ้นหรืออาจจะเกิดขึ้นนั้น รวมถึงกำหนดประเภทของทรัพยากรทางทะเลและชายฝั่งรายละเอียดเกี่ยวกับมาตรการคุ้มครอง และกำหนดระยะเวลาที่จะใช้มาตรการคุ้มครองดังกล่าวในกรณีที่มีความจำเป็นอาจกำหนดให้มีแผนที่แสดงแนวเขตพื้นที่ที่จะใช้มาตรการคุ้มครองด้วยก็ได้
2. ร่างประกาศกระทรวงทรัพยากรธรรมชาติและสิ่งแวดล้อม เรื่อง มาตรการคุ้มครองทรัพยากรทางทะเลและชายฝั่ง ในพื้นที่เกาะไข่ ตำบลชุมโค อำเภอปะทิว จังหวัดชุมพร พ.ศ. .... ที่กระทรวงทรัพยากรธรรมชาติและสิ่งแวดล้อมเสนอ เป็นการออกประกาศโดยอาศัยอำนาจจามพรราบบัญญัติส่งเสริมการบริหารจัดการทรัพยากรทางทะเลชายฝั่ง พ.ศ. 2558 ซึ่งมีสาระสำคัญเป็นการกำหนดให้ใช้มาตรการคุ้มครองทรัพยากรทางทะเลและชายฝั่งในพื้นที่เกาะไข่ ตำบลชุมโค อำเภอปะทิว จังหวัดชุมพร เพื่อสงวน คุ้มครอง อนุรักษ์แนวปะการัง และจัดระบบการใช้ประโยชน์ที่ยั่งยืน รวมทั้งการสร้างความสมบูรณ์ของระบบนิเวศทางทะเลและชายฝั่งที่มีความอุดมสมบูรณ์ อย่างไรก็ตาม มาตรการดังกล่าวมิให้ใช้บังคับการปฏิบัติการของหน่วยงานรัฐ เพื่อประโยชน์ในการคุ้มครองทรัพยากรทางทะเลและชายฝั่ง การศึกษาและวิจัยทางวิชาการ หรือการดำเนินการหรือกิจกรรมใด ๆ เพื่อประโยชน์ทางวิชาการ ร่างประกาศนี้มีระยะเวลาบังคับใช้ 5 ปี นับแต่วันที่ประกาศมีผลใช้บังคับ  ทั้งนี้ คณะกรรมการนโยบายและแผนการบริหารจัดการทรัพยากรทางทะเลและชายฝั่งแห่งชาติเห็นชอบด้วยแล้ว
ร่างประกาศกระทรวงทรัพยากรธรรมชาติและสิ่งแวดล้อม เรื่อง มาตรการคุ้มครองทรัพยากรทางทะเลและชายฝั่งในพื้นที่เกาะไข่ ตำบลชุมโค อำเภอปะทิว จังหวัดชุมพร มีสาระสำคัญ สรุปได้ ดังนี้
ประเด็น
สาระสำคัญ
1. พื้นที่ที่จะใช้มาตรการคุ้มครองทรัพยากรทางทะเลและชายฝั่ง
เกาะไข่ ตำบลชุมโค อำเภอปะทิว จังหวัดชุมพร และพื้นที่รอบเกาะดังกล่าวเป็นพื้นที่ที่จะใช้มาตรการคุ้มครองทรัพยากรทางทะเลและชายฝั่ง โดยจำแนกพื้นที่ออกเป็น
3 บริเวณ ดังนี้
บริเวณที่ 1 ได้แก่ พื้นที่บนแผ่นดินนับจากแนวชายฝั่งทะเล
เข้าไปในแผ่นดินของเกาะไข่
บริเวณที่ 2 ได้แก่ พื้นที่ตั้งแต่แนวชายฝั่งทะเลลงมาจนถึง
แนวปะการังตามธรรมชาติและบริเวณต่อเนื่อง
บริเวณที่ 3 ได้แก่ พื้นที่ทะเลถัดจากบริเวณที่ 2 ออกไปภายในบริเวณเส้นตรงที่เชื่อมต่อจุดพิกัด
2. มาตรการคุ้มครองทรัพยากรทางทะเลและชายฝั่ง
2.1 ห้ามกระทำการหรือดำเนินกิจกรรมในพื้นที่มาตรการคุ้มครองทางทะเลและชายฝั่ง
2.2 ข้อปฏิบัติของเรือท่องเที่ยวเข้าไปในพื้นที่มาตรการคุ้มครองทางทะเลและชายฝั่ง
2.3 ห้ามกระทำการจับหรือครอบครองปลาสวยงามในพื้นที่มาตรการคุ้มครองทางทะเลและชายฝั่ง
• อาทิ การเททิ้งขยะมูลฝอย สิ่งปฏิกูล น้ำเสีย การก่อสร้าง การทิ้งสมอเรือ สกู๊ตเตอร์ใต้น้ำ การทำประมงทุกชนิด การให้อาหารสัตว์น้ำ
• ให้เรือท่องเที่ยวเข้าไปในพื้นที่บริเวณที่ 2 และบริเวณที่ 3 ต้องปฏิบัติตามหลักเกณฑ์ ดังนี้
(1) ต้องแจ้งการเข้าพื้นที่กับหน่วยงานของกรมทรัพยากรทางทะเลและชายฝั่งในพื้นที่
(2) ผู้ที่ทำหน้าที่ควบคุมเรือ นายท้ายเรือ หรือกัปตันเรือท่องเที่ยวต้องมีใบผ่านการฝึกอบรมการควบคุมเรือท่องเที่ยวของกรมทรัพยากรทางทะเลและชายฝั่ง
• ให้การจอดเรือกับทุ่นต้องปฏิบัติ ดังนี้
(1) การผูกเรือกับทุ่นจะต้องนำเชือกจากหัวเรือผูกเข้ากับเชือกทุ่น ห้ามนำเชือกทุ่นผูกกับเรือโดยตรง
(2) ทุ่นแสดงแนวเขต ใช้สำหรับแสดงหมายเขตแนวปะการังน้ำตื้น และเขตดำน้ำห้ามใช้ผูกเรือ เว้นแต่ทุ่นบางพื้นที่ที่กำหนดแล้ว
(3)  ห้ามตัด ทำลาย หรือก่อให้เกิดความเสียหายต่อทุ่นจอดเรือ หรือทุ่นแสดงแนวเขต
• ห้ามกระทำการจับหรือครอบครองปลาสวยงามในพื้นที่บริเวณที่ 2 ตามที่กำหนดในบัญชีท้ายประกาศนี้ เว้นแต่
(1) การจับ หรือครอบครองของทางราชการ เพื่อการศึกษาวิจัย การเพราะพันธุ์ การเพราะเลี้ยง หรือเพื่อการสวนสัตว์สาธารณะ ทั้งนี้ ต้องได้รับหนังสืออนุญาตจากกรมอธิบดีกรมประมง หรือผู้ว่าราชการจังหวัดชุมพร แล้วแต่กรณี
(2) การครอบครองเพื่อการจำหน่ายปลาสวยงามของทางราชการ ที่ได้จากการเพราะพันธุ์ หรือเพราะเลี้ยงที่ได้รับอนุญาตตาม (1)
3. การกำกับดูแลและติดตามการคุ้มครองทรัพยากรทางทะเลและชายฝั่ง
• ให้กรมทรัพยากรทางทะเลและชายฝั่งกำกับดูแล และติดตามการคุ้มครองทรัพยากรทางทะเลและชายฝั่ง ดังนี้
(1) จัดทำแผนการบริหารจัดการทรัพยากรทางทะเลและชายฝั่ง โดยอย่างน้อยต้องประกอบด้วย แนวทางการอนุรักษ์ คุ้มครอง ดูแล และฟื้นฟูทรัพยากรทางทะเลและชายฝั่ง
การคุ้มครอง และการดูแลรักษาสภาพธรรมชาติ สิ่งแวดล้อมและความหลากหลายทางชีวภาพ การติดตามและประเมินผล
(2) จัดทำแผนการจัดระเบียบเรือท่องเที่ยว และการแจ้งการนำเรือท่องเที่ยวเข้าออกในพื้นที่
(3) ดูแล ติดตาม และตรวจสอบการบังคับใช้มาตรการคุ้มครองทรัพยากรทางทะเลและชายฝั่ง
(4) กำหนดขีดความสามารถในการรองรับนักท่องเที่ยวในพื้นที่ โดยจำแนกตามเขตการใช้ประโยชน์
(5) สนับสนุนโครงการส่งเสริมองค์ความรู้แก่องค์กรปกครองส่วนท้องถิ่น หรือชุมชน เยาวชน และกลุ่มอนุรักษ์ ในการดำเนินโครงการหรือกิจกรรมเพื่อการบริหารจัดการ การบำรุงรักษา การอนุรักษ์ การฟื้นฟู และการใช้ประโยชน์จากทรัพยากรทางทะเลและชายฝั่ง ตามหลักเกณฑ์ที่อธิบดีประกาศกำหนด
(6) ให้ข้อมูลและคำปรึกษาแก่องค์กรปกครองส่วนท้องถิ่นหรือชุมชน เยาวชนและกลุ่มอนุรักษ์ ในการดำเนินโครงการหรือกิจกรรมเพื่อการบริหารจัดการ การบำรุงรักษา การอนุรักษ์
การฟื้นฟูการใช้ประโยชน์จากทรัพยากรทางทะเลและชายฝั่ง
4. ประกาศนี้มิให้ใช้บังคับกับบางกรณี
• มิให้ใช้บังคับกับการปฏิบัติการของหน่วยงานของรัฐ
เพื่อประโยชน์ในการคุ้มครองทรัพยากรทางทะเลและชายฝั่ง การศึกษาและวิจัยทางวิชาการ หรือการดำเนินการหรือกิจกรรมใดเพื่อประโยชน์ทางวิชาการ โดยแจ้งให้อธิบดีทราบล่วงหน้าก่อนเริ่มดำเนินการไม่น้อยกว่า 30 วัน พร้อมยื่นแบบแผนดำเนินการ หรือโครงศึกษาและวิจัยทางวิชาการประกอบด้วย
• ในกรณีที่มีกฎหมายใดกำหนดมาตรการคุ้มครองทรัพยากรทางทะเลและชายฝั่งเรื่องใดไว้โดยเฉพาะ และเป็นมาตรการ
ที่ไม่ต่ำกว่ามาตรการคุ้มครองทรัพยากรทางทะเลและชายฝั่งนี้ ให้เป็นไปตามที่กำหนดไว้ในกฎหมายนั้น
5. ระยะเวลาบังคับใช้
ให้ใช้บังคับนับแต่วันประกาศในราชกิจจานุเบกษาเป็นต้นไป และมีระยะเวลาบังคับใช้ 5 ปี นับแต่วันที่ประกาศมีผลใช้บังคับ
5. เรื่อง ร่างประกาศกระทรวงทรัพยากรธรรมชาติและสิ่งแวดล้อม เรื่อง มาตรการคุ้มครองทรัพยากรทางทะเลและชายฝั่ง ในพื้นที่บริเวณเกาะสะเก็ด ตำบลมาบตาพุด อำเภอเมืองระยอง จังหวัดระยอง
พ.ศ. ....
คณะรัฐมนตรีมีมติอนุมัติในหลักการร่างประกาศกระทรวงทรัพยากรธรรมชาติและสิ่งแวดล้อม เรื่อง มาตรการคุ้มครองทรัพยากรทางทะเลและชายฝั่ง ในพื้นที่บริเวณเกาะสะเก็ด ตำบลมาบตาพุด อำเภอเมืองระยอง จังหวัดระยอง พ.ศ. .... ตามที่กระทรวงทรัพยากรธรรมชาติและสิ่งแวดล้อม (ทส.) เสนอ และให้ส่งสำนักงานคณะกรรมการกฤษฎีกาตรวจพิจารณา โดยให้รับความเห็นของกระทรวงคมนาคมไปประกอบการพิจารณาด้วย แล้วดำเนินการต่อไปได้ รวมทั้งให้กระทรวงทรัพยากรธรรมชาติและสิ่งแวดล้อมรับความเห็นของกระทรวงคมนาคม กระทรวงมหาดไทย และสำนักงานคณะกรรมการกฤษฎีกา ไปพิจารณาดำเนินการต่อไปด้วย
สาระสำคัญ
1. พระราชบัญญัติส่งเสริมการบริหารจัดการทรัพยากรทางทะเลและชายฝั่ง พ.ศ. 2558มาตรา 22 บัญญัติให้ในกรณีที่ปรากฏว่าทรัพยากรทางทะเลและชายฝั่งอาจถูกทำลาย หรือได้รับความเสียหายอย่างร้ายแรงเข้าขั้นวิกฤติ หรือเป็นกรณีที่คณะกรรมการนโยบายและแผนการบริหารจัดการทรัพยากรทางทะเลและชายฝั่งเห็นชาติเห็นว่า มีความจำเป็นอย่างยิ่งที่จะต้องสงวน คุ้มครอง หรืออนุรักษ์ไว้เพื่อประโยชน์หรือสร้างความสมบูรณ์ของระบบนิเวศทางทะเลและชายฝั่ง ให้รัฐมนตรีเสนอต่อคณะรัฐมนตรีโดยไม่ชักช้าเพื่อขออนุมัติใช้มาตรการคุ้มครองทรัพยากรทางทะเลและชายฝั่งตามมาตรา 23 และกำหนดหน่วยงานของรัฐที่จะเป็นผู้ดำเนินการตามมาตรการดังกล่าวตามความจำเป็นและเหมาะสมเพื่อควบคุมและแก้ไขปัญหาที่เกิดขึ้นหรืออาจจะเกิดขึ้นนั้น รวมถึงกำหนดประเภทของทรัพยากรทางทะเลและชายฝั่ง รายละเอียดเกี่ยวกับมาตรการคุ้มครอง และกำหนดระยะเวลาที่จะใช้มาตรการคุ้มครองดังกล่าวในกรณีที่มีความจำเป็นอาจกำหนดให้มีแผนที่แสดงแนวเขตพื้นที่ที่จะใช้มาตรการคุ้มครองด้วยก็ได้
2. ร่างประกาศกระทรวงทรัพยากรธรรมชาติและสิ่งแวดล้อม เรื่อง มาตรการคุ้มครองทรัพยากรฯ  ที่กระทรวงทรัพยากรธรรมชาติและสิ่งแวดล้อมเสนอ เป็นการออกประกาศโดยอาศัยอำนาจตามพระราชบัญญัติส่งเสริมการบริหารจัดการทรัพยากรทางทะเลและชายฝั่ง พ.ศ. 2558 เพื่อใช้ทดแทนคำสั่งกรมทรัพยากรทางทะเลและชายฝั่ง ที่ 673/2564 เรื่อง การคุ้มครองทรัพยากรทางทะเลและชายฝั่ง บริเวณพื้นที่เกาะสะเก็ด อำเภอเมืองระยอง จังหวัดระยอง ที่มีผลบังคับใช้ 3 ปี นับแต่วันประกาศในราชกิจจานุเบกษา(ประกาศเมื่อวันที่ 13 พฤษภาคม 2564) ซึ่งสิ้นผลการใช้บังคับไปแล้วเมื่อวันที่ 13 พฤษภาคม 2567 เพื่อเป็นการป้องกันและระงับความเสียหายต่อทรัพยากรทางทะเลและชายฝั่งในบริเวณพื้นที่เกาะสะเก็ดอำเภอเมืองระยอง จังหวัดระยอง เป็นการชั่วคราว  โดยร่างประกาศกระทรวงทรัพยากรธรรมชาติและสิ่งแวดล้อม เรื่อง มาตรการคุ้มครองทรัพยากรฯ  มีสาระสำคัญ ดังนี้
ประเด็น
สาระสำคัญ
1. พื้นที่ที่จะใช้มาตรการคุ้มครองทรัพยากรทางทะเลและชายฝั่ง
• เกาะสะเก็ด ตำบลมาบตาพุด อำเภอเมืองระยอง จังหวัดระยอง และพื้นที่ทะเลรอบเกาะดังกล่าวและพื้นที่ชายหาดเป็นพื้นที่ที่จะใช้มาตรการคุ้มครองทรัพยากรทางทะเลและชายฝั่ง โดยจำแนกพื้นที่ออกเป็น 4 บริเวณ ดังนี้
บริเวณที่ 1 ได้แก่ พื้นที่บนแผ่นดินนับจากแนวชายฝั่งทะเลเข้าไปในแผ่นดินของเกาะสะเก็ด
บริเวณที่ 2 ได้แก่ พื้นที่แนวชายฝั่งทะเลลงมาจนถึงแนวปะการังตามธรรมชาติและบริเวณต่อเนื่อง
บริเวณที่ 3 ได้แก่ พื้นที่ทะเลถัดจากบริเวณที่ 2 ออกไปภายในบริเวณเส้นตรง ที่เชื่อมต่อจุดพิกัด
บริเวณที่ 4 ได้แก่ พื้นที่ชายหาดบริเวณชายฝั่งภายในบริเวณเชื่อมต่อ
จุดพิกัด
2. มาตรการคุ้มครองทรัพยากรทางทะเลและชายฝั่ง
2.1 ห้ามกระทำการหรือ
ดำเนินกิจกรรมในพื้นที่มาตรการคุ้มครองทางทะเลและชายฝั่ง
2.2 ห้ามกระทำการจับ
หรือครอบครองปลาสวยงามในพื้นที่มาตรการคุ้มครองทางทะเลและชายฝั่ง
• อาทิ การเททิ้งขยะมูลฝอย สิ่งปฏิกูล น้ำเสีย การก่อสร้าง การทิ้งสมอเรือการทำประมง ลอบปู ดำหอย และอวนลากทุกชนิด
• ห้ามกระทำการจับหรือครอบครองปลาสวยงามในพื้นที่บริเวณที่ 2 ตามที่กำหนดในบัญชีท้ายประกาศนี้ เว้นแต่
(1) การจับ หรือครอบครองของทางราชการ เพื่อการศึกษาวิจัย การเพาะพันธุ์การเพาะเลี้ยง หรือเพื่อการสวนสัตว์สาธารณะทั้งนี้ ต้องได้รับหนังสืออนุญาตจากกรมอธิบดีกรมประมง หรือผู้ว่าราชการจังหวัดระยอง แล้วแต่กรณี
(2) การครอบครองเพื่อการจำหน่ายปลาสวยงามของทางราชการ ที่ได้จากการเพาะพันธุ์ หรือเพาะเลี้ยงที่ได้รับอนุญาตตาม (1)
3. การกำกับดูแลและติดตามการคุ้มครองทรัพยากรทางทะเลและชายฝั่ง
• ให้กรมทรัพยากรทางทะเลและชายฝั่งกำกับดูแล และติดตามการคุ้มครองทรัพยากรทางทะเลและชายฝั่ง ดังนี้
(1) จัดทำแผนการบริหารจัดการทรัพยากรทางทะเลและชายฝั่ง โดยอย่างน้อยต้องประกอบด้วย แนวทางการอนุรักษ์ คุ้มครอง ดูแล และฟื้นฟูทรัพยากรทางทะเลและชายฝั่ง การคุ้มครองและการดูแลรักษาสภาพธรรมชาติ สิ่งแวดล้อมและความหลากหลายทางชีวภาพ การติดตามและประเมินผล
(2) กำกับดูแล ติดตาม และตรวจสอบการบังคับใช้มาตรการคุ้มครองทรัพยากรทางทะเลและชายฝั่ง
(3) สนับสนุนโครงการส่งเสริมองค์ความรู้แก่องค์กรปกครองส่วนท้องถิ่นหรือชุมชน เยาวชน และกลุ่มอนุรักษ์ ในการดำเนินโครงการหรือกิจกรรมเพื่อการบริหารจัดการ การบำรุงรักษา การอนุรักษ์ การฟื้นฟู และการใช้ประโยชน์จากทรัพยากรทางทะเลและชายฝั่ง ตามหลักเกณฑ์ที่อธิบดีประกาศกำหนด
(4) ให้ข้อมูลและคำปรึกษาแก่องค์กรปกครองส่วนท้องถิ่นหรือชุมชน เยาวชนและกลุ่มอนุรักษ์ ในการดำเนินโครงการหรือกิจกรรมเพื่อการบริหารจัดการ การบำรุงรักษาการอนุรักษ์ การฟื้นฟูการใช้ประโยชน์จากทรัพยากรทางทะเลและชายฝั่ง
4. ประกาศนี้มิให้ใช้บังคับ
กับบางกรณี
• มิให้ใช้บังคับกับการปฏิบัติการของหน่วยงานของรัฐ เพื่อประโยชน์ในการคุ้มครองทรัพยากรทางทะเลและชายฝั่ง การศึกษาและวิจัยทางวิชาการ หรือการดำเนินการหรือกิจกรรมใดเพื่อประโยชน์ทางวิชาการ โดยแจ้งให้อธิบดีทราบล่วงหน้า ก่อนเริ่มดำเนินการไม่น้อยกว่า 30 วัน พร้อมยื่นแบบแผนดำเนินการ หรือโครงการ ศึกษาและวิจัยทางวิชาการประกอบด้วย
• ในกรณีที่มีกฎหมายใดกำหนดมาตรการคุ้มครองทรัพยากรทางทะเลและชายฝั่งเรื่องใดไว้โดยเฉพาะ และเป็นมาตรการที่ไม่ต่ำกว่ามาตรการคุ้มครองทรัพยากรทางทะเลและชายฝั่งนี้ ให้เป็นไปตามที่กำหนดไว้ในกฎหมายนั้น
5. ระยะเวลาบังคับใช้
ให้ใช้บังคับตั้งแต่วันถัดจากวันประกาศในราชกิจจานุเบกษาเป็นต้นไป และมีระยะเวลา บังคับใช้ 5 ปี นับแต่วันที่ประกาศมีผลใช้บังคับ
3. ในคราวประชุมคณะกรรมการนโยบายและแผนการบริหารจัดการทรัพยากรทางทะเลและชายฝั่งแห่งชาติ ครั้งที่ 2/2564 เมื่อวันที่ 27 กันยายน 2564 ที่ประชุมได้มีมติเห็นชอบกับร่างประกาศดังกล่าว พร้อมทั้ง ทส. ได้ดำเนินการตามมติคณะรัฐมนตรี เมื่อวันที่ 22 มีนาคม 2565 เรื่อง แนวทางปฏิบัติเกี่ยวกับกรณีการตราร่างกฎหมายและร่างอนุบัญญัติที่ต้องจัดให้มีแผนที่ท้าย) โดยกรมการปกครองได้ตรวจสอบแผนที่ท้ายประกาศฯ แล้วพบว่า ไม่สามารถตรวจสอบและรับรองความถูกต้องของท้องที่การปกครองและแนวเขตการปกครอง ที่อยู่ในทะเลในแผนที่ท้ายประกาศดังกล่าวได้ เนื่องด้วยในประกาศกระทรวงมหาดไทย เรื่องการกำหนดเขตตำบลในท้องที่ อำเภอ... จังหวัด... ไม่มีคำบรรยายลงไปในทะเล มีเพียงข้อมูลทะเบียนเกาะของแต่ละพื้นที่ที่ระบุว่าเกาะอยู่ในท้องที่การปกครองใด โดยแผนที่ท้ายร่างประกาศฯ มีความสอดคล้องกับข้อมูลทะเบียนเกาะในแต่ละพื้นที่
4. ทส. ได้จัดให้มีการรับฟังความคิดเห็นร่างประกาศดังกล่าวผ่านเว็บไซต์ระบบกลางทางกฎหมาย (ww.law.go.th) ระหว่างวันที่ 17 กรกฎาคม – 5 สิงหาคม 2566 รวม 20 วัน รวมทั้งได้นำสรุปผลการรับฟังความคิดเห็นและรายงานการวิเคราะห์ผลกระทบที่อาจเกิดขึ้นจากกฎหมายเปิดเผยผ่านเว็บไซต์ดังกล่าวแล้ว
6. เรื่อง ร่างประกาศกระทรวงมหาดไทย เรื่อง การอนุญาตให้คนต่างด้าวบางจำพวกเข้ามาอยู่ในราชอาณาจักรเป็นกรณีพิเศษ (ฉบับที่ ..) พ.ศ. .... (การปรับรูปแบบการตรวจลงตราสำหรับคนต่างด้าวซึ่งเข้ามาอยู่ในราชอาณาจักร เพื่อปฏิบัติหน้าที่ ณ สำนักงานเศรษฐกิจและวัฒนธรรมไทเป ประจำประเทศไทย)
คณะรัฐมนตรีมีมติเห็นชอบในหลักการร่างประกาศกระทรวงมหาดไทยเรื่อง การอนุญาตให้คนต่างด้าวบางจำพวกเข้ามาอยู่ในราชอาณาจักรเป็นกรณีพิเศษ (ฉบับที่ ..) พ.ศ. .... ตามที่กระทรวงการต่างประเทศ (กต.) เสนอ และให้ส่งคณะกรรมการตรวจสอบร่างกฎหมายและร่างอนุบัญญัติที่เสนอคณะรัฐมนตรีตรวจพิจารณา แล้วให้ดำเนินการต่อไปได้ รวมทั้งมอบหมายให้สำนักงานตรวจคนเข้าเมืองดำเนินการปรับปรุงกฎระเบียบภายในที่เกี่ยวข้องให้สอดคล้องกับร่างประกาศกระทรวงมหาดไทย เรื่อง การอนุญาตให้คนต่างด้าวบางจำพวกเข้ามาอยู่ฯ และแจ้งแนวปฏิบัติให้แก่เจ้าหน้าที่ของด่านตรวจคนเข้าเมือง เพื่อสร้างความเข้าใจต่อแนวปฏิบัติในช่วงเปลี่ยนผ่าน
สาระสำคัญของเรื่อง
1. ร่างประกาศกระทรวงมหาดไทยเรื่อง การอนุญาตให้คนต่างด้าวบางจำพวกเข้ามาอยู่ในราชอาณาจักรเป็นกรณีพิเศษ (ฉบับที่ ..) พ.ศ. .... ตามที่กระทรวงมหาดไทยเสนอ เป็นการแก้ไขเพิ่มเติมประกาศกระทรวงมหาดไทย เรื่อง การอนุญาตให้คนต่างด้าวบางจำพวกเข้ามาอยู่ในราชอาณาจักรเป็นกรณีพิเศษ พ.ศ. 2543 โดยกำหนดให้คนต่างด้าวซึ่งเข้ามาในราชอาณาจักรเพื่อปฏิบัติหน้าที่ ณ สำนักงานเศรษฐกิจและวัฒนธรรมไทเป พร้อมครอบครัวเข้ามาอยู่ในราชอาณาจักรได้เป็นกรณีพิเศษ โดยการตรวจลงตราประเภทคนอยู่ชั่วคราวในระบบ
e-Visa แทนการใช้ใบอนุญาตพิเศษเพื่อเข้าประเทศประเภท (ข) (Special Entry Permit (B) หรือ SPB โดยไม่จำกัดจำนวนครั้งเป็นเวลา 3 ปี ทั้งนี้ เพื่อเป็นการอำนวยความสะดวกในการเข้าออกประเทศสำหรับเจ้าหน้าที่และครอบครัวของสำนักงานเศรษฐกิจและวัฒนธรรมไทเปให้สามารถได้รับการตรวจลงตราในหนังสือเดินทางธรรมดาได้เช่นเดียวกับผู้ถือหนังสือเดินทางหรือเอกสารแทนหนังสือเดินทางไต้หวันที่สามารถขอรับ e-Visa ได้อยู่แล้ว และเป็นการแสดงไมตรีจิตให้แก่ฝ่ายไต้หวันในการแก้ไขปัญหาดังกล่าว อีกทั้งยังสามารถสร้างผลประโยชน์ของไทยจากความร่วมมือที่ราบรื่น ยิ่งขึ้นในระยะยาวกับไต้หวันในมิติต่าง ๆ ด้วย
2. สำนักงานตำรวจแห่งชาติ และสำนักงานสภาความมั่นคงแห่งชาติ ไม่ขัดข้องต่อ
ร่างประกาศกระทรวงมหาดไทยดังกล่าว และสำนักงานคณะกรรมการกฤษฎีกาเห็นว่าคณะรัฐมนตรีสามารถพิจารณาให้ความเห็นชอบร่างประกาศกระทรวงมหาดไทยดังกล่าวตลอดจนมอบหมายให้สำนักงานตรวจคนเข้าเมืองปรับปรุงกฎระเบียบภายในที่เกี่ยวข้องและวางแนวทางปฏิบัติให้สอดคล้องกันได้ตามที่เห็นสมควร
เศรษฐกิจ-สังคม
7. เรื่อง การโอนสิทธิตามสัญญาแบ่งปันผลผลิตเลขที่ 1/2562/1 แปลงสำรวจในทะเลอ่าวไทยหมายเลข G1/61
คณะรัฐมนตรีมีมติอนุมัติให้บริษัท เอ็มพี จี2 (ประเทศไทย) จำกัด โอนสิทธิ ประโยชน์ และพันธะซึ่งบริษัทถืออยู่ ทั้งหมดร้อยละ 40 ในสัญญาแบ่งปันผลผลิตเลขที่ 1/2562/1 แปลงสำรวจในทะเลอ่าวไทย หมายเลข G1/61 ให้แก่ บริษัท ปตท.สผ. เอนเนอร์ยี่ ดีเวลลอปเมนท์ จำกัด ตามที่กระทรวงพลังงาน (พน.) เสนอ ทั้งนี้ พน.
จะได้ออกเป็นสัญญาแบ่งปันผลผลิตเพิ่มเติม (ฉบับที่ 1) ของสัญญาแบ่งปันผลผลิต เลขที่ 1/2562/1 ตามแบบ ชร/ป12/1 ที่กำหนดในกฎกระทรวงกำหนดแบบสัญญา แบ่งปันผลผลิต พ.ศ. 2561 ต่อไป
สาระสำคัญของเรื่อง
1. ภายหลังจากที่คณะรัฐมนตรีได้มีมติ (13 ธันวาคม 2561) อนุมัติให้บริษัท ปตท.สผ. เอนเนอร์ยี่    ดีเวลลอปเมนท์ จำกัด และบริษัท เอ็มพี จี2 (ประเทศไทย) จำกัด เป็นผู้ได้รับสิทธิเป็นผู้รับสัญญาแบ่งปันผลผลิตแปลงสำรวจในทะเลอ่าวไทยหมายเลข G1/61 พน. ได้ออกสัญญาแบ่งปันผลผลิตแลขที่ 1/2562/1 เพื่อสิทธิในการสำรวจและผลิตปิโตรเลียมสำหรับแปลงสำรวจในทะเลอ่าวไทยหมายเลข G1/61 ให้แก่ บริษัท ปตท.สผ. เอนเนอร์ยี่ ดีเวลลอปเมนท์ จำกัด (ร้อยละ 60 และเป็นผู้ดำเนินงาน) และบริษัท เอ็มพี จี2 (ประเทศไทย) จำกัด (ร้อยละ 40) เมื่อวันที่ 25 กุมภาพันธ์ 2562
2. บริษัท เอ็มพี จี2 (ประเทศไทย) จำกัด ซึ่งเป็นผู้ร่วมรับสัญญาแบ่งปันผลผลิตเลขที่ 1/2562/1 แปลงสำรวจในทะเลอ่าวไทยหมายเลข G1/61 ได้แจ้งความประสงค์ขอโอนสิทธิ ประโยชน์ และพันธะที่ถือครองอยู่ในสัดส่วนร้อยละ 40 ในสัญญาแบ่งปันผลผลิตดังกล่าว ให้แก่ บริษัท ปตท.สผ. เอนเนอร์ยี่ ดีเวลลอปเมนท์ จำกัด โดยอาศัย ความตามนัยมาตรา 50 ประกอบมาตรา 53/8 วรรคสอง แห่งพระราชบัญญัติปิโตรเลียมพ.ศ. 2514 และที่แก้ไขเพิ่มเติม ซึ่ง บริษัท ปตท.สผ. เอนเนอร์ยี่ ดีเวลลอปเมนท์ จำกัด ได้มีหนังสือยืนยันการรับโอนมาด้วยแล้ว
3. คณะกรรมการปิโตรเลียมในคราวประชุมครั้งที่ 8/2567/625 เมื่อวันที่ 27 สิงหาคม 2567
เห็นควรอนุญาตให้ บริษัท เอ็มพี จี2 (ประเทศไทย) จำกัดโอนสิทธิ ประโยชน์ และพันธะ ซึ่งบริษัทถือครองอยู่ในสัดส่วนร้อยละ 40 ตามสัญญา แบ่งปันผลผลิตเลขที่ 1/2562/1 แปลงสำรวจในทะเลอ่าวไทยหมายเลข G1/61 ให้แก่บริษัท ปตท.สผ. เอนเนอร์ยี่ ดีเวลลอปเมนท์ จำกัด เนื่องจากเป็นบริษัทที่มีคุณสมบัติ ครบถ้วนในการเป็นผู้รับสัมปทาน ตามมาตรา 24 แห่งพระราชบัญญัติปิโตรเลียม พ.ศ. 2514 และที่แก้ไขเพิ่มเติม
ทั้งนี้ เมื่อโอนสิทธิตามสัญญาแบ่งปันผลผลิตแล้วจะส่งผลให้บริษัท ปตท.สผ. เอนเนอร์ยี่ ดีเวลลอปเมนท์ จำกัด เป็นผู้ดำเนินงานและผู้รับสัญญาแบ่งปันผลผลิตตามสัญญาแบ่งปันผลผลิตนี้แต่เพียงรายเดียว
ซึ่งจะทำให้มีความคล่องตัวในการตัดสินใจถึงแนวทางการพัฒนาแหล่งและการประกอบกิจการปิโตรเลียมมากขึ้นสามารถพัฒนาทรัพยากรน้ำมันดิบในพื้นที่แปลงสำรวจขึ้นมาใช้ประโยชน์ได้อย่างรวดเร็ว ทันต่อการตอบสนองความต้องการใช้ของประเทศในปัจจุบัน และการดำเนินการโอนสิทธิตามสัญญาดังกล่าวไม่มีผลกระทบต่อค่าภาคหลวงและภาษีเงินได้ปิโตรเลียมที่ภาครัฐได้รับแต่อย่างใด
8. เรื่อง การออกพันธบัตรเพื่อปรับโครงสร้างหนี้ของสำนักงานความร่วมมือพัฒนาเศรษฐกิจกับประเทศเพื่อนบ้าน (องค์กรมหาชน)
คณะรัฐมนตรีมีมติเห็นชอบ ให้สำนักงานความร่วมมือพัฒนาเศรษฐกิจกับประเทศเพื่อนบ้าน (องค์กรมหาชน) (สพพ.) ดำเนินการกู้ยืมเงินโดยการออกพันธบัตรเพื่อสังคมเพื่อปรับโครงสร้างหนี้ของ สพพ. วงเงิน 1,000 ล้านบาท ตามที่กระทรวงการคลัง (กค.) เสนอ
สาระสำคัญของเรื่อง
1. การเสนอคณะรัฐมนตรีขอความเห็นชอบการกู้ยืมเงินโดยการออกพันธบัตร เพื่อสังคม (Social Bond) เพื่อปรับโครงสร้างหนี้ของสำนักงานความร่วมมือพัฒนาเศรษฐกิจกับประเทศเพื่อนบ้าน (องค์การมหาชน) (สพพ.) วงเงิน 1,000 ล้านบาท ในคราวนี้เป็นการดำเนินการต่อเนื่องจากการกู้เงินระยะสั้น (ปัจจุบันเหลืออายุ 1 ปี โดยสิ้นสุดสัญญาในวันที่ 27 กันยายน 2569) เพื่อดำเนินการให้ความช่วยเหลือทางการเงินแก่สาธารณรัฐประชาธิปไตยประชาชนลาว (สปป. ลาว) เพื่อเป็นค่าใช้จ่ายสําหรับโครงการพัฒนาถนนหมายเลข 11 (R11) ช่วงครกข้าวดอ - บ้านโนนสะหวัน - สานะคาม - บ้านวัง – บ้านน้ำสัง และโครงการก่อสร้างสะพานมิตรภาพไทย - ลาว แห่งที่ 5 (บึงกาฬ - บอลิคําไซ) ตามมติคณะรัฐมนตรีเมื่อวันที่ 18 กันยายน 2561 และวันที่ 24 ธันวาคม 2562 ซึ่งปัจจุบันโครงการทั้งสองโครงการมีอายุเงินตามสัญญาที่ สพพ. ปล่อยกู้ให้กับ สปป. ลาว คงเหลืออยู่ที่ 18 ปี (สิ้นสุดปี 2586) และ 24 ปี (สิ้นสุด ปี 2592) ตามลําดับโดยการออกพันธบัตรอายุ 10 ปี ในคราวนี้จะเป็นการบริหารความเสี่ยงที่เกิดจากความไม่สอดคล้องของอายุเงินที่ สพพ. กู้จากสถาบันการเงิน/ออกตราสารหนี้ และอายุเงินตามสัญญาที่ สพพ. ปล่อยกู้ให้กับประเทศเพื่อนบ้าน (Maturity Mismatch) และอัตราดอกเบี้ยคงที่ตลอดอายุพันธบัตรยังช่วยลดความเสี่ยงจากความผันผวนของต้นทุนเงินด้วย ทั้งนี้ พันธบัตรที่ สพพ. จะออกในครั้งนี้ วัตถุประสงค์เพื่อปรับโครงสร้างหนี้เงินกู้ที่นำไปใช้ในการให้ความช่วยเหลือทางการเงิน สำหรับโครงการพัฒนาโครงสร้างพื้นฐานด้านคมนาคมเพื่อยกระดับคุณภาพชีวิตของคนในสังคม จึงเข้าข่ายที่จะออกพันธบัตรเพื่อสังคม (Social Bond) ได้ ซึ่งพันธบัตรดังกล่าวนับเป็นผลิตภัณฑ์ทางการเงินในกลุ่มพันธบัตรเพื่อสิ่งแวดล้อม สังคม และความยั่งยืน (ESG Bond) ที่มีความต้องการจากนักลงทุนสูงทำให้ตลาดตราสารหนี้ของไทยมีผลิตภัณฑ์ที่หลากหลายมากขึ้น อย่างไรก็ตาม ผู้ออกพันธบัตรเพื่อสังคม (Social Bond) มีขั้นตอนในการดําเนินการต่าง ๆ มากกว่าการระดมทุนตามปกติ เช่น การจัดทำกรอบการระดมทุนที่สอดคล้องกับมาตรฐานและหลักเกณฑ์สากลและการตรวจสอบและรับรองกรอบการระดมทุนจากผู้สอบทานภายนอก โดยการออกพันธบัตรครั้งนี้เป็นการออกพันธบัตรครั้งที่สองของ สพพ. ต่อเนื่องจากการออกพันธบัตรครั้งแรกของ สพพ. มูลค่ารวม 1,000 ล้านบาท เพื่อปรับโครงสร้างหนี้เงินกู้ระยะสั้นที่ สพพ. กู้จากสถาบันการเงิน ภายในประเทศเพื่อรองรับโครงการที่ สพพ. ปล่อยกู้ให้กับ สปป. ลาว รวม
7 โครงการ เมื่อปี 2562 โดย สพพ. แจ้งว่าที่ผ่านมา สพพ. สามารถจัดเก็บหนี้ตามสัญญาจากประเทศเพื่อนบ้านที่กู้เงินจาก สพพ. ได้ครบถ้วนตามกำหนดทุกสัญญา และการออกพันธบัตรในครั้งนี้เป็นการออกพันธบัตรเพื่อสิ่งแวดล้อม สังคม และความยั่งยืน (ESG Bond) ครั้งแรกของ สพพ. ดังนั้น จึงเป็นโอกาสที่ สพพ. จะได้ปฏิบัติตามมาตรฐานการปฏิบัติที่เกี่ยวข้อง (Market Principles) ซึ่งจะเพิ่มโอกาสในการระดมทุนในอนาคต ตลอดจนเป็นการเพิ่มขีดความสามารถในการดำเนินนโยบายด้านความร่วมมือเพื่อการพัฒนาระหว่างประเทศที่สอดคล้องกับเป้าหมายการพัฒนาที่ยั่งยืน และสอดรับกับการดำเนินงานของหน่วยงานด้านความช่วยเหลือเพื่อการพัฒนาต่าง ๆ เช่น ธนาคารเพื่อการพัฒนาเอเชีย (Asian Development Bank: ADB) องค์การความร่วมมือระหว่างประเทศแห่งญี่ปุ่น (Japan International Cooperation Agency : JICA) และธนาคารโลก (World Bank)
2. แผนการออกพันธบัตรเพื่อปรับโครงสร้างหนี้ของ สพพ. ประเภทสังคม ที่เสนอคณะรัฐมนตรีพิจารณาให้ความเห็นชอบในคราวนี้ได้ผ่านความเห็นชอบจากคณะกรรมการสํานักงานความร่วมมือพัฒนาเศรษฐกิจกับประเทศเพื่อนบ้าน (คพพ.) ในคราวประชุมครั้งที่ 2/2567 เมื่อวันที่ 21 กุมภาพันธ์ 2567 และอยู่ในแผนการบริหารหนี้สาธารณะ ประจําปีงบประมาณ พ.ศ.2568 ที่คณะรัฐมนตรีมีมติอนุมัติเมื่อวันที่ 1 ตุลาคม 2567 ด้วยแล้ว ทั้งนี้ หน่วยงานที่เกี่ยวข้องได้แก่ กระทรวงการต่างประเทศ กระทรวงคมนาคม สำนักงบประมาณ และสำนักงานสภาพัฒนาการเศรษฐกิจและสังคมแห่งชาติ พิจารณาแล้วเห็นชอบ/ไม่ขัดข้อง โดยสำนักงบประมาณแจ้งว่าการออกพันธบัตรเพื่อสังคมไม่ก่อให้เกิดภาระงบประมาณเพิ่มขึ้น ส่วนธนาคารแห่งประเทศไทยเห็นว่าการออกพันธบัตรเพื่อสังคม (Social Bond) จะเป็นการช่วยพัฒนาตลาดการเงินและเพิ่มทางเลือกในการลงทุนให้กับนักลงทุน อย่างไรก็ตาม สพพ. ควรพิจารณาการกู้ยืมเงินอื่นประกอบ เพื่อรองรับกรณีที่ตลาดการเงินมีความผันผวนสูงด้วย
9. เรื่อง ขออนุมัติขยายระยะเวลาดำเนินการและเพิ่มกรอบวงเงินงบประมาณ โครงการอ่างเก็บน้ำห้วยกรอกเคียน จังหวัดฉะเชิงเทรา
คณะรัฐมนตรีมีมติอนุมัติให้ขยายระยะเวลาดำเนินโครงการอ่างเก็บน้ำห้วยกรอกเคียน จังหวัดฉะเชิงเทรา (โครงการฯ) จากเดิม 4 ปี (ปีงบประมาณ พ.ศ. 2564-2567)  เป็นระยะเวลาดำเนินการ 6 ปี (ปีงบประมาณ พ.ศ. 2564-2569)  และให้เพิ่มกรอบวงเงินโครงการฯ จากเดิม 1,880 ล้านบาท เป็นกรอบวงเงินใหม่  1,980 ล้านบาท (เพิ่มขึ้น 100 ล้านบาท) ตามที่กระทรวงเกษตรและสหกรณ์ (กษ.) เสนอ
สาระสำคัญของเรื่อง
กรมชลประทานได้ดำเนินโครงการฯ ตั้งแต่ปีงบประมาณ พ.ศ. 2564  มีผลการดำเนินงานสะสมทั้งหมดร้อยละ 75.13 (ณ เดือนมีนาคม 2568) โดยที่ผ่านมาประสบปัญหาการดำเนินการที่ล่าช้ากว่าแผนงานซึ่งเกิดจากปัญหาในการจัดหาที่ดินก่อสร้างเนื่องจากโครงการฯ ดำเนินการก่อสร้างในเขตพื้นที่เขตปฏิรูปที่ดินเพื่อเกษตรกรรม (ส.ป.ก.) จำนวน 560 แปลง พื้นที่จำนวน 6,147 ไร่เศษ มีราษฎรที่ได้รับผลกระทบจากการถูกเขตโครงการชลประทาน ประมาณ 158 หลังคาเรือน ซึ่งไม่ยอมรับราคาค่าที่ดินและค่าทดแทนทรัพย์สิน  กรมชลประทานจึงได้ทำการชี้แจงรับฟังความคิดเห็นและการมีส่วนร่วมของราษฎรในพื้นที่จนสามารถเข้าดำเนินการก่อสร้างได้แต่ก็ทำให้วงเงินราคาที่ดินสูงกว่าที่ประเมินไว้  1,200 ล้านบาท เป็น 1,210 ล้านบาท (เพิ่มขึ้น 10 ล้านบาท) โดยกรมชลประทานได้ดำเนินการจ่ายค่าที่ดินและค่าทดแทนทรัพย์สินแล้ว จำนวน 556 แปลง เนื้อที่ 6,017 ไร่เศษ มีผลการเบิกจ่าย จำนวน 1,179.62 ล้านบาท (หรือคิดเป็นร้อยละ 97.49 ของวงเงินค่าจัดหาที่ดินทั้งหมด)  และความล่าช้าที่เกิดจากสถานการณ์การแพร่ระบาดของโรคติดเชื้อไวรัสโคโรนา 2019  ที่ส่งผลให้ผู้รับจ้างดำเนินงานประสบปัญหาขาดแคลนวัสดุก่อสร้าง เครื่องจักร และไม่สามารถเคลื่อนย้ายแรงงานเข้าสถานที่ก่อสร้างได้ ประกอบกับมีปัจจัยที่ส่งผลต่อวงเงินค่าก่อสร้างที่เพิ่มขึ้นจากการปรับตัวเพิ่มขึ้นของราคาน้ำมัน ทำให้ค่าวัสดุก่อสร้างและค่าขนส่งเพิ่มขึ้น รวมทั้งการปรับเพิ่มอัตราค่างาน (Unit Cost) ตามหลักเกณฑ์ของสำนักงบประมาณ (สงป.) ทำให้วัสดุมีราคาเพิ่มตามอัตราค่างานเป็นผลกระทบทำให้ต้องปรับวงเงินงบประมาณการก่อสร้างตามไปด้วย จากเดิมจำนวน 680 ล้านบาท เป็นจำนวน 770 ล้านบาท (เพิ่มขึ้น  90 ล้านบาท) ทำให้กระทรวงเกษตรและสหกรณ์ (กษ.) จำเป็นต้องขออนุมัติขยายระยะเวลาดำเนินโครงการจากเดิม 4 ปี (ปีงบประมาณ พ.ศ. 2564 -2567) เป็น 6 ปี (ปีงบประมาณ พ.ศ. 2567-2569) และขออนุมัติเพิ่มกรอบวงเงินโครงการจากเดิม จำนวน 1,880 ล้านบาท เป็นจำนวน 1,980 ล้านบาท ซึ่งคณะกรรมการทรัพยากรน้ำแห่งชาติ  (กนช.) ในคราวประชุมครั้งที่ 1/2568 เมื่อวันที่
6 มกราคม 2568 ได้มีมติเห็นชอบด้วยแล้ว และกระทรวงการคลัง (กค.) กระทรวงทรัพยากรธรรมชาติและสิ่งแวดล้อม สงป. สำนักงานสภาพัฒนาการเศรษฐกิจและสังคมแห่งชาติ (สศช.) สำนักงานทรัพยากรน้ำแห่งชาติ และสำนักงานคณะกรรมการนโยบายเขตพัฒนาพิเศษภาคตะวันออก พิจารณาแล้วไม่ขัดข้อง/เห็นด้วย
10. เรื่อง ขอความเห็นชอบโครงการขอใช้เงินกองทุนสงเคราะห์เกษตรกร และขออนุมัติจัดสรรเงินจากกองทุนสงเคราะห์เกษตรกร โครงการรับซื้อน้ำนมดิบเพื่อการผลิต ขององค์การส่งเสริมกิจการโคนมแห่งประเทศไทย
คณะรัฐมนตรีมีมติเห็นชอบและอนุมัติตามที่ กระทรวงเกษตรและสหกรณ์ (กษ.) เสนอ ดังนี้
1. เห็นชอบให้องค์การส่งเสริมกิจการโคนมแห่งประเทศไทย (อ.ส.ค.) กู้ยืมเงินกองทุนสงเคราะห์เกษตรกร (กองทุนฯ) จำนวน 200 ล้านบาท
2. อนุมัติจัดสรรเงินจากกองทุนฯ ให้ อ.ส.ค. กู้ยืมเงินเพื่อไปดำเนินการตามโครงการรับซื้อน้ำนมดิบเพื่อการผลิตของ อ.ส.ค. (โครงการรับซื้อน้ำนมดิบฯ) ทั้งนี้ มีกำหนดชำระคืนภายใน 3 ปี ระยะเวลาในการดำเนินโครงการ พ.ศ. 2568 - 2571 โดยอนุมัติวงเงินจำนวน 200 ล้านบาท อัตราดอกเบี้ยร้อยละ 0 เพื่อรวบรวมและรับซื้อน้ำนมดิบของเกษตรกร ผู้เลี้ยงโคนมในเขตพื้นที่ส่งเสริมการเลี้ยงโคนมของ อ.ส.ค. ตามมติคณะกรรมการสงเคราะห์เกษตรกรครั้งที่ 4/2568 เมื่อวันที่ 10 มิถุนายน 2568
สาระสำคัญของเรื่อง
1. เรื่องนี้กระทรวงเกษตรและสหกรณ์ (กษ.) ขอให้นำเสนอคณะรัฐมนตรี พิจารณาให้ความเห็นชอบให้องค์การส่งเสริมกิจการโคนมแห่งประเทศไทย (อ.ส.ค.) กู้ยืมเงินกองทุนสงเคราะห์เกษตรกร (กองทุนฯ) จำนวน 200 ล้านบาท และอนุมัติจัดสรรเงินจากกองทุนฯ ให้ อ.ส.ค. กู้ยืมเงินเพื่อไปดำเนินการตามโครงการรับซื้อน้ำนมดิบเพื่อการผลิตของ อ.ส.ค. (โครงการรับซื้อน้ำนมดิบฯ) ซึ่งเป็นการดำเนินการตามนโยบายของ กษ. ในการแก้ไขปัญหาความเดือดร้อนของเกษตรกรที่ไม่สามารถจำหน่ายผลผลิตน้ำนมดิบที่มีอยู่ทั้งหมดได้ ทำให้มีน้ำนมดิบส่วนที่เหลือและไม่มีแหล่งจำหน่าย จนเกิดปัญหาน้ำดิบล้นตลาด กษ. จึงมอบหมายให้ อ.ส.ค. รับซื้อน้ำนมดิบของเกษตรกรส่วนที่เหลือจากข้อตกลงความร่วมมือ (MoU) เพิ่มเติม ทั้งนี้ ในการรับซื้อน้ำนมดิบ นั้น อ.ส.ค. ดำเนินการตามมาตรา 7 (2) (ก) แห่งพระราชกฤษฎีกาจัดตั้งองค์การส่งเสริมกิจการโคนมแห่งประเทศไทย พ.ศ. 2514 และที่แก้ไขเพิ่มเติมที่บัญญัติให้ อ.ส.ค. มีวัตถุประสงค์ในการผลิต ซื้อ ขาย แลกเปลี่ยนและใช้ซึ่งน้ำนมและเนื้อ ผลิตภัณฑ์จากน้ำนมและเนื้อ โคนมและสัตว์อื่นที่ให้น้ำนมและเนื้อ ตลอดจนอาหารสัตว์ น้ำเชื้อเอ็มบริโอ และอุปกรณ์ต่าง ๆ ที่เกี่ยวกับการผลิตและการตลาดโดยที่ผ่านมา อ.ส.ค. ได้มีการจัดทำ MoU การซื้อขายน้ำนมดิบระหว่าง อ.ส.ค. กับสหกรณ์ผู้เลี้ยงโคนม (โดยใช้เงินรายได้ของ อ.ส.ค. เองในการรับซื้อน้ำนมดิบ) เพื่อให้เป็นหลักประกันในการซื้อขายน้ำนมดิบระหว่าง อ.ส.ค. (ผู้ซื้อตาม MoU) กับศูนย์รับน้ำนมโคหรือศูนย์รวบรวม น้ำนมดิบ (สหกรณ์ กลุ่มเกษตรกร สมาคม เอกชน และองค์กรของรัฐ) (ผู้ขาย) ซึ่งการจัดทำ MOU ดังกล่าวมีการจัดทำขึ้นเป็นประจำทุกปีนับตั้งแต่ปี 2551 เป็นต้นมา และปัจจุบัน อ.ส.ค. มีการรับซื้อน้ำนมดิบ จาก 2 แหล่ง ได้แก่ (1) สหกรณ์โคนมไทย-เดนมาร์ค 5 ภาค (ภาคกลาง ภาคใต้ ภาคเหนือตอนบ่น ภาคเหนือตอนล่าง ภาคตะวันออกเฉียงเหนือ) จำนวน 37 สหกรณ์ (ทั้ง 37 สหกรณ์ดังกล่าวเป็นสหกรณ์ที่ อ.ส.ค. ได้ทำ MoU การซื้อขายน้ำนมดิบด้วย ซึ่งเรื่องที่ กษ. เสนอในครั้งนี้ เป็นการนำเงินจากกองทุนฯ จำนวน 200 ล้านบาท เพื่อไปรับซื้อ น้ำนมดิบจากทั้ง 37 สหกรณ์ดังกล่าว ตาม MoU และส่วนที่เพิ่มเติมต่างหากจาก MoU) และ (2) ศูนย์รวบรวมน้ำนมดิบของ อ.ส.ค. จำนวน 12 ศูนย์ (สำนักงาน อ.ส.ค. ภาคตะวันออกเฉียงเหนือ จำนวน 7 ศูนย์ และสำนักงาน อ.ส.ค. ภาคเหนือตอนล่าง จำนวน 5 ศูนย์) [ศูนย์รวบรวมน้ำนมดิบดังกล่าวเป็นสมาชิกของ อ.ส.ค. ซึ่งสำนักงาน อ.ส.ค. แต่ละภาคจะเป็นผู้บริหารจัดการในการรับซื้อและจ่ายเงินค่าน้ำนมดิบเอง
(ไม่มีการทำ MoU)]
2. สำหรับรายละเอียดของโครงการรับซื้อน้ำนมดิบฯ นั้น อ.ส.ค. จะขอ กู้เงินจากกองทุนฯ จำนวน 200 ล้านบาท อัตราดอกเบี้ยร้อยละ 0 เป็นเวลา 3 ปี [พ.ศ. 2568 (ช่วงเดือนสิงหาคมถึงเดือนธันวาคม) - 2571] เพื่อใช้เป็นเงินทุนในการหมุนเวียนสำหรับรวบรวมและรับซื้อน้ำนมดิบของเกษตรกรผู้เลี้ยงโคนมในเขตพื้นที่ส่งเสริมการเลี้ยงโคนมของ อ.ส.ค. ทั้ง 5 สำนักงานภาค จำนวน 37 สหกรณ์ ซึ่งจะทำให้สามารถรับซื้อน้ำนมดิบได้ จำนวน 8,792,000 กิโลกรัม (8,792 ตัน) ต่อ 1 รอบการผลิต [1 ปี มี 5 รอบการผลิต (1 รอบการผลิต คือประมาณ 60 วัน] จำนวนรวม 43,960,000 กิโลกรัม (43,960 ตัน) ต่อปี [รวม 3 ปี เป็นจำนวน 131,880,000 กิโลกรัม (131,880 ตัน)] โดยน้ำนมดิบดังกล่าว อ.ส.ค. จะนำมาแปรรูปเป็นผลิตภัณฑ์นม ยู.เอช.ที. ไทย-เดนมาร์ค (นมวัวแดง) และจัดจำหน่ายผ่านช่องทางต่าง ๆ ทั้ง Modern Trade [เช่น ซุปเปอร์มาร์เก็ตในห้างสรรพสินค้า สาขาต่าง ๆ (Lotus Big C Tops)) Traditional Trade (เช่น ร้านสหกรณ์ อ.ส.ค. ในภาคต่าง ๆ เอกชนที่เป็นพันธมิตรกับ อ.ส.ค.) และ Export (AEC) (เช่น เมียนมา ลาว) เพื่อนำกลับมาเป็นรายได้ชำระคืนแก่กองทุนฯ ทั้งนี้ ใน 1 ปี [น้ำนมดิบ จำนวน 43,960,000 กิโลกรัม (43,960 ตัน) (รวม 5 รอบการผลิต) จะผลิตได้ประมาณ 219.80 ล้านกล่อง หากจำหน่ายได้หมดทุกช่องทาง คาดว่าจะมีรายได้ปีละประมาณ 2,037.55 ล้านบาท และเมื่อหักค่าใช้จ่ายต่าง ๆ แล้วจะคงเหลือ รายได้ปีละ 81.33 ล้านบาท (รวม 3 ปี รายได้รวม 243.99 ล้านบาท) ซึ่งรายได้ดังกล่าวจะเริ่มนำส่งคืนกองทุนฯ ปี 2569 จำนวน
60 ล้านบาท และปี 2570 และปี 2571 ปีละ 70 ล้านบาท (รวม 3 ปี เป็นจำนวน 200 ล้านบาท) อย่างไรก็ตาม อ.ส.ค. ได้จัดทำแผนการบริหารโครงการเพื่อใช้เป็นแนวทางในการส่งเงินคืนกองทุนฯ การบริหารด้านการตลาดการบริหารจัดการหนี้ การบริหารความเสี่ยง เพื่อให้การดำเนินโครงการรับซื้อน้ำนมดิบฯเป็นไปตามวัตถุประสงค์และสามารถใช้เงินคืนกองทุนฯ ได้ตามระยะเวลาที่กำหนด
3. กระทรวงการคลัง (กค.) กระทรวงอุตสาหกรรม (อก.) สำนักงบประมาณ (สงป.) และคณะกรรมการโคนมและผลิตภัณฑ์นมพิจารณาแล้วไม่ขัดข้อง เห็นสมควรที่คณะรัฐมนตรีจะให้ความเห็นชอบและอนุมัติตามที่ กษ. เสนอ ซึ่งหน่วยงานที่เกี่ยวข้องและสำนักงานสภาพัฒนาการเศรษฐกิจและสังคมแห่งชาติ (สศช.) มีความเห็น/ข้อสังเกตเพิ่มเติม ดังนี้
(1) เรื่องดังกล่าวเป็นการดำเนินการที่มีผลผูกพันทรัพย์สิน หรือก่อให้เกิดภาระทางการเงินการคลังแก่รัฐ กษ. โดย อ.ส.ค. ต้องพิจารณาถึงความคุ้มค่า ต้นทุนและผลประโยชน์ เสถียรภาพและความมั่นคงทางเศรษฐกิจและสังคม ตลอดจนความยั่งยืนทางการคลังของรัฐ (กค.)
(2) กษ. โดย อ.ส.ค. ควรดำเนินแก้ไขปัญหานมทั้งระบบตั้งแต่ การวางแผนการผลิตไปจนถึงการพัฒนาด้านการตลาด เพื่อให้เกิดการบริหารจัดการสินค้าคงคลังและเป็นการกระตุ้นยอดจำหน่ายผลิตภัณฑ์นมโคสดแท้จากเกษตรกรผู้เลี้ยงโคนมไทย รวมถึงพัฒนา ช่องทางการจัดจำหน่าย เพื่อเพิ่มโอกาสในการเข้าถึงกลุ่มลูกค้าใหม่และเสริมสร้างภาพลักษณ์ของผลิตภัณฑ์ในตลาด และจัดทำแผนการใช้เงินที่เหมาะสมและเป็นไปตามวัตถุประสงค์โดยพิจารณาถึงความเสี่ยงและความสามารถในการชำระหนี้ในทุกมิติ (อก. สงป. และ สศช.)
(3) กษ. ควรกำกับดูแลและติดตามการดำเนินงานของ อ.ส.ค. ให้เป็นไปตามวัตถุประสงค์ของโครงการรับซื้อน้ำนมดิบฯ เพื่อให้การดำเนินงานที่เกี่ยวข้องสามารถบรรลุวัตถุประสงค์ที่ตั้งไว้และเกิดผลสัมฤทธิ์สูงสุด พร้อมทั้งรายงานผลการดำเนินงาน ให้คณะกรรมการสงเคราะห์เกษตรกรทราบหากประสบปัญหาไม่สามารถชำระหนี้ได้ตามกำหนด (กค. อก. สงป. และ สศช.)
11. เรื่อง ขอความเห็นชอบให้การนิคมอุตสาหกรรมแห่งประเทศไทยปรับขยายเพดานอัตราเงินเดือนขั้นสูงสุดตามบัญชีโครงสร้างอัตราเงินเดือนระบบ 53 ขั้น
คณะรัฐมนตรีมีมติเห็นชอบตามที่กระทรวงอุตสาหกรรม (อก.) เสนอให้การนิคมอุตสาหกรรม แห่งประเทศไทย (กนอ.) ปรับขยายเพดานอัตราเงินเดือนขั้นสูงสุดของพนักงานจากเดิมขั้นที่ 46.5 อัตรา 113,520 บาท เป็นขั้นที่ 52 อัตรา 138,270 บาท ซึ่งเป็นไปตามมติคณะกรรมการแรงงานรัฐวิสาหกิจสัมพันธ์ และ มติคณะรัฐมนตรี เมื่อวันที่ 3 กุมภาพันธ์ 2558 ดังนี้
ระดับ
จากอัตรา (บาท)
เป็นอัตรา (บาท)
ระดับ 12
113,520
138,270
ระดับ 11
108,810
133,770
ระดับ 10
104,310
129,270
ระดับ 9
95,810
124,770
ทั้งนี้  ให้มีผลตั้งแต่วันที่คณะรัฐมนตรีมีมติเป็นต้นไป
สาระสำคัญของเรื่อง
กระทรวงอุตสาหกรรม (การนิคมอุตสาหกรรมแห่งประเทศไทย) เสนอคณะรัฐมนตรีพิจารณาให้ความเห็นชอบการปรับขยายเพดานอัตราเงินเดือนขั้นสูงสุดของพนักงานจากเดิมขั้นที่ 46.5 อัตรา 113,520 บาท เป็นขั้นที่ 52 อัตรา 138,270 บาท เพื่อให้มีความเหมาะสมสอดคล้องกับการขยายตัวขององค์กรและภารกิจที่เพิ่มขึ้น เช่น การเพิ่มจำนวนนิคมอุตสาหกรรม โดยเฉพาะในพื้นที่เขตพัฒนาพิเศษภาคตะวันออกและพื้นที่เขตพัฒนาพิเศษตามแนวชายแดน การพัฒนาท่าเรืออุตสาหกรรม รวมทั้งเหมาะสมสอดคล้องกับอัตราเงินเฟ้อที่สูงขึ้นนับแต่การปรับเพิ่มเพดานเงินเดือนสูงสุดของการนิคมอุตสาหกรรมแห่งประเทศไทย เมื่อปี 2550ตลอดจนอัตราค่าจ้างของหน่วยงานรัฐวิสาหกิจชั้นนำในกลุ่มเดียวกัน และตลาดแรงงาน ภาคเอกชน (เช่น เงินเดือนของผู้อำนวยการสำนักงานนิคมอุตสาหกรรม ซึ่งควรสอดคล้องกับเงินเดือนของผู้จัดการโรงงานที่ตั้งอยู่ในนิคมอุตสาหกรรม) โดยการนิคมอุตสาหกรรมแห่งประเทศไทยได้จ้างคณะที่ปรึกษา (สถาบันที่ปรึกษาเพื่อพัฒนาประสิทธิภาพในราชการ) เพื่อวิเคราะห์ความเหมาะสมของอัตราเงินเดือนของพนักงานทุกระดับ (ระดับ 3-12) แล้วนำเสนอข้อมูลประกอบการพิจารณา ซึ่งมีความสอดคล้องกับหลักเกณฑ์เพื่อใช้ในการพิจารณากำหนดค่าตอบแทน ระบบแรงจูงใจและสวัสดิการต่าง ๆ ของรัฐวิสาหกิจในภาพรวมตามมติคณะรัฐมนตรีเมื่อวันที่ 7 มีนาคม 2560 ต่อคณะกรรมการแรงงานรัฐวิสาหกิจสัมพันธ์เพื่อขอความเห็นชอบขยายเพดานอัตราเงินเดือนขั้นสูงเฉพาะอัตราเงินเดือนขั้นสูงของพนักงานระดับ 9-12 ตามบัญชีโครงสร้างอัตราค่าจ้างของลูกจ้างรัฐวิสาหกิจ ระบบ 53 ขั้น ที่คณะรัฐมนตรีมีมติเห็นชอบในหลักการเมื่อวันที่ 3 กุมภาพันธ์ 2558 แต่เป็นการขยายเพดานอัตราค่าจ้างขั้นสูงขึ้นไปสูงกว่าอัตราขั้นสูงที่การนิคมอุตสาหกรรมแห่งประเทศไทยใช้บังคับอยู่ในปัจจุบัน จึงต้องเสนอขอความเห็นชอบจากคณะกรรมการแรงงานรัฐวิสาหกิจสัมพันธ์และคณะรัฐมนตรีเป็นรายกรณีไปตามมติคณะรัฐมนตรีดังกล่าว โดยคณะกรรมการแรงงานรัฐวิสาหกิจสัมพันธ์ในคราวประชุมครั้งที่ 1/2567 เมื่อวันที่  22 มกราคม 2567 ได้มีมติเห็นชอบการปรับขยายเพดานอัตราเงินเดือนขั้นสูงสุดเป็นขั้นที่ 52  (อัตรา 138,270 บาท) และสำนักงาน ก.พ. ได้พิจารณาให้ความเห็นในภาพรวมตามมติคณะรัฐมนตรีเมื่อวันที่ 1 สิงหาคม 2560 และเห็นด้วยในหลักการตามมติคณะกรรมการรัฐวิสาหกิจสัมพันธ์ด้วยแล้ว กระทรวงอุตสาหกรรม (การนิคมอุตสาหกรรมแห่งประเทศไทย)   จึงขอเสนอคณะรัฐมนตรีในคราวนี้ ตามที่คณะกรรมการแรงงานรัฐวิสาหกิจสัมพันธ์มีมติเห็นชอบ
2. กระทรวงการคลัง กระทรวงแรงงาน สำนักงบประมาณ สำนักงานสภาพัฒนาการเศรษฐกิจและสังคมแห่งชาติ สำนักงาน ก.พ.ร. และรัฐมนตรีว่าการกระทรวงแรงงานในฐานะประธานกรรมการแรงงานรัฐวิสาหกิจสัมพันธ์พิจารณาแล้วเห็นชอบ/เห็นด้วยในหลักการ/ไม่ขัดข้อง โดยมีความเห็นเพิ่มเติมต่าง ๆ เช่น กระทรวงการคลังเห็นว่าเรื่องที่ อก. เสนอมานี้ เป็นการดำเนินการที่มีผลผูกพันทรัพย์สินหรือก่อให้เกิดภาระทางการเงินการคลังแก่รัฐ ดังนั้น ในการพิจารณาเรื่องดังกล่าว ควรคำนึงถึงประเด็นความคุ้มค่า ต้นทุน และผลประโยชน์ เสถียรภาพและความมั่นคงทางเศรษฐกิจและสังคม ตลอดจนความยั่งยืนทางการคลังของรัฐโดยข้อเสนอในครั้งนี้จะทำให้การนิคมอุตสาหกรรมแห่งประเทศไทยมีภาระค่าใช้จ่ายด้านบุคลากรต่อปีเพิ่มขึ้นเล็กน้อย ซึ่งไม่กระทบต่อผลประกอบการในภาพรวมอย่างมีนัยสำคัญ และ กนอ. ได้มีการเตรียมแนวทางในการเพิ่มรายได้จากการดำเนินโครงการ รวมทั้งมีแนวทางในการประหยัดค่าใช้จ่ายไว้แล้ว อย่างไรก็ดี กนอ. ควรมีการกำกับติดตามการดำเนินการตามแนวทางดังกล่าวด้วย สำนักงบประมาณแจ้งว่าหน่วยงานจะขอใช้งบประมาณจากเงินรายได้ของการนิคมอุตสาหกรรมแห่งประเทศไทยซึ่งจะไม่ส่งผลกระทบต่อสถานะทางการเงินและการนำส่งรายได้ให้แผ่นดิน และมีความเห็นเพิ่มเติมว่า ขอให้การนิคมอุตสาหกรรมแห่งประเทศไทย คำนึงถึงสถานะทางการเงิน ผลการดำเนินงานของกิจการ มีการจัดทำแผนเพิ่มประสิทธิภาพการดำเนินงานหรือเพิ่มรายได้อย่างต่อเนื่อง รวมทั้งแผนบริหารความเสี่ยง เพื่อชดเชยค่าใช้จ่ายบุคลากรที่เพิ่มขึ้น  ตลอดจนเพื่อไม่ให้ส่งผลกระทบต่อภาระงบประมาณและเงินนำส่งรายได้แผ่นดิน ส่วนสำนักงาน ก.พ.ร. มีความเห็นเพิ่มเติมว่า กระทรวงอุตสาหกรรมควรกำกับให้การนิคมอุตสาหกรรมแห่งประเทศไทยดำเนินการตามแผนการจัดหารายได้เพื่อชดเชยค่าใช้จ่ายด้านบุคลากรที่เพิ่มขึ้นอย่างเคร่งครัด และกำหนดตัวชี้วัดเพื่อติดตามประเมินผลสำเร็จของแผนดังกล่าว
12. เรื่อง โครงการพัฒนาระบบส่งไฟฟ้าบริเวณจังหวัดน่าน แพร่ และอุตรดิตถ์ เพื่อรับซื้อไฟฟ้าจากโครงการในสาธารณรัฐประชาธิปไตยประชาชนลาว (โครงการ NPUP)
คณะรัฐมนตรีมีมติเห็นชอบ ให้การไฟฟ้าฝ่ายผลิตแห่งประเทศไทย (กฟผ.) ดำเนินโครงการพัฒนาระบบส่งไฟฟ้าบริเวณจังหวัด น่าน แพร่ และอุตรดิตถ์ เพื่อรับซื้อไฟฟ้าจากโครงการในสาธารณรัฐประชาธิปไตยประชาชนลาว (โครงการ NPUP) ภายในวงเงิน 26,220 ล้านบาท ตามที่กระทรวงพลังงาน (พน.) เสนอ
สาระสำคัญของเรื่อง
กระทรวงพลังงานขอให้นำเสนอคณะรัฐมนตรีพิจารณาให้ความเห็นชอบ ให้การไฟฟ้าฝ่ายผลิตแห่งประเทศไทย (กฟผ.) ดำเนินโครงการพัฒนาระบบส่งไฟฟ้าบริเวณจังหวัด น่าน แพร่ และอุตรดิตถ์เพื่อรับซื้อไฟฟ้าจากโครงการในสาธารณรัฐประชาธิปไตยประชาชนลาว (โครงการ NPUP) โดยมีวัตถุประสงค์เพื่อรองรับการรับซื้อไฟฟ้าจากโครงการโรงไฟฟ้าพลังน้ำหลวงพระบางและโครงการโรงไฟฟ้าพลังน้ำปากแบงตามนโยบายของภาครัฐที่มุ่งสู่เป้าหมายความเป็นกลางทางคาร์บอน รวมทั้งเป็นไปตามแผนพัฒนากำลังผลิตไฟฟ้าของประเทศไทย พ.ศ. 2561 - 2580 ฉบับปรับปรุงครั้งที่ 1 (PDP2018 Rev.1) โครงการนี้มีมูลค่าการลงทุนรวม ประมาณ 26,220 ล้านบาท แบ่งการดำเนินโครงการออกเป็น 2 ระยะ มีกำหนดแล้วเสร็จทั้งโครงการภายในปี 2574 ซึ่งจะช่วยเสริมสร้างความมั่นคงทางพลังงานด้วยไฟฟ้าต้นทุนต่ำ โดยมีขอบเขตการดำเนินโครงการ ดังนี้
ขอบเขตงานระยะที่ 1
- ขยายสถานีไฟฟ้า 500 230 และ 115 กิโลโวลต์ (500/230/115 kV) น่าน
- ก่อสร้างสายส่ง 500 กิโลโวลต์ (500 kV) ชายแดนไทย/สปป.ลาว - น่าน วงจรคู่
- ก่อสร้างสถานีไฟฟ้า (แห่งใหม่) 500 กิโลโวลต์ (500 KV) เด่นชัย
- ก่อสร้างสายส่ง 500 กิโลโวลต์ (500 kV) น่าน - เด่นชัย วงจรคู่
- ตัดสายส่ง 500 กิโลโวลต์ (500 KV) แม่เมาะ 3 – ท่าตะโก วงจรคู่  (2 แนวสาย) ลงที่สถานีไฟฟ้าเด่นชัย
ทั้งสี่วงจร
ขอบเขตงานระยะที่ 2
- ก่อสร้างสถานีไฟฟ้า (แห่งใหม่) 500 กิโลโวลต์ (500 kV) ท่าวังผา
- ตัดสายส่ง 500 กิโลโวลต์ (500 kV) ชายแดนไทย/สปป.ลาว  (จากโรงไฟฟ้าหงสา)
- น่านวงจรคู่ และสายส่ง 500 กิโลโวลต์ (500 kV) ชายแดนไทย/สปป.ลาว (จากโครงการโรงไฟฟ้าพลังน้ำใน สปป.ลาว)
- น่าน วงจรคู่ ลงที่สถานีไฟฟ้าท่าวังผา (แห่งใหม่) ทั้งสี่วงจร
- ก่อสร้างสถานีไฟฟ้า (แห่งใหม่) 500 กิโลโวลต์ (500 kV) ร้องกวาง
- ตัดสายส่ง 500 กิโลโวลต์ (500 kV) น่าน – แม่เมาะ 3 วงจรคู่  และสายส่ง 500 กิโลโวลต์ (500 kV) น่าน - เด่นชัย วงจรคู่ ลงที่สถานีไฟฟ้าร้องกวาง (แห่งใหม่) ทั้งสี่วงจร
สำหรับเงินทุนในการดำเนินโครงการ NPUP กฟผ. จะพิจารณาแหล่งเงินทุนจากหลายแหล่งเช่น สถาบันการเงินต่างประเทศ ธนาคารเพื่อการส่งออกและนำเข้า ธนาคารพาณิชย์และสถาบันการเงินเอกชนทั้งในประเทศและต่างประเทศ รวมถึงการออกพันธบัตรหรือลงทุนในประเทศและเงินรายได้ของ กฟผ. โดยมีสมมติฐานสัดส่วนการจัดสรรแหล่งเงินทุนจากรายได้ของ กฟผ. และแหล่งเงินทุนอื่น ๆ อยู่ที่ 25 : 75 ตามลำดับ อย่างไรก็ดี แม้ว่าการลงทุนโครงการมีผลกระทบ ต่ออัตราค่าไฟฟ้าขายส่งเฉลี่ยเพิ่มขึ้น 0.51 สตางค์/หน่วย (คิดจากมูลค่าปัจจุบันสุทธิที่อัตราคิดลด ร้อยละ5.08) แต่ผลการคำนวณผลตอบแทนของโครงการยังคงอยู่ในระดับที่คุ้มค่าต่อการลงทุน โดยมี FIRR ที่ร้อยละ 17.89 และ EIRR ที่ร้อยละ 19.15 ทั้งนี้ โครงการดังกล่าวได้ผ่านความเห็นชอบจากคณะกรรมการ กฟผ. สภาพัฒนาการเศรษฐกิจและสังคมแห่งชาติ และได้รับความเห็นชอบรายงานการประเมินผลกระทบสิ่งแวดล้อม (EIA) จากคณะกรรมการสิ่งแวดล้อมแห่งชาติด้วยแล้ว
13. เรื่อง แผนปฏิบัติราชการประจําปีงบประมาณ พ.ศ. 2569 ของจังหวัดและกลุ่มจังหวัด และข้อเสนอโครงการของส่วนราชการที่สอดคล้องกับเป้าหมายและแนวทางการพัฒนาภาค พ.ศ. 2566-2570 ประจําปีงบประมาณ พ.ศ. 2569
คณะรัฐมนตรีมีมติอนุมัติตามที่เลขาธิการสภาพัฒนาการเศรษฐกิจและสังคมแห่งชาติในฐานะฝ่ายเลขานุการคณะกรรมการนโยบายการบริหารงานเชิงพื้นที่แบบบูรณาการ (ก.บ.น.) เสนอ ดังนี้
1. อนุมัติแผนปฏิบัติราชการประจําปีงบประมาณ พ.ศ. 2569 ของจังหวัด 76 จังหวัด และกลุ่มจังหวัด 18 กลุ่มจังหวัด ประกอบด้วย (1) เห็นควรสนับสนุนในกรอบวงเงิน (Y1) จํานวน 1,524 โครงการ งบประมาณรวม 29,106.09 ล้านบาท และ (2) เห็นควรสนับสนุน เกินกรอบวงเงิน (Y2) จํานวน 602 โครงการ งบประมาณรวม 14,968.23 ล้านบาท รวมทั้งสิ้น 2,126 โครงการ งบประมาณรวม 44,074.32 ล้านบาท จําแนกเป็น
1.1 โครงการและงบประมาณของจังหวัด 76 จังหวัด ประกอบด้วย (1) เห็นควรสนับสนุนในกรอบวงเงิน (Y1) จำนวน 1,318 โครงการ งบประมาณรวม 20,743.22 ล้านบาท และ (2) เห็นควรสนับสนุนเกินกรอบวงเงิน (Y2) จ๋านวน 545 โครงการ งบประมาณรวม 11,817.68 ล้านบาท รวมทั้งสิ้น
1,863 โครงการ งบประมาณรวม 32,560.90 ล้านบาท จําแนกเป็น
(1) โครงการและงบประมาณของจังหวัด ส่วนที่ 1 โครงการสําคัญตามแผนพัฒนาจังหวัด เห็นควรสนับสนุนในกรอบวงเงิน (Y1) จํานวน 990 โครงการ งบประมาณรวม 17,017.46 ล้านบาท โครงการและงบประมาณที่เห็นควรสนับสนุน เกินกรอบวงเงิน (Y2) จํานวน 402 โครงการ งบประมาณรวม 10,041.45 ล้านบาท รวมทั้งสิ้น 1,392 โครงการ งบประมาณรวม 27,058.91 ล้านบาท
(2) โครงการและงบประมาณของจังหวัด ส่วนที่ 2 โครงการอื่นที่จำเป็นเพื่อแก้ไขปัญหาของจังหวัด หรือสนับสนุนการขับเคลื่อนแผนพัฒนาจังหวัด เห็นควรสนับสนุนในกรอบวงเงิน (Y1) จํานวน 328 โครงการ งบประมาณรวม 3,725.76 ล้านบาท โครงการและงบประมาณที่เห็นควรสนับสนุนเกินกรอบวงเงิน (Y2) จำนวน 143 โครงการ งบประมาณรวม 1,776.23 ล้านบาท รวมทั้งสิ้น 471 โครงการ งบประมาณรวม 5,501.99 ล้านบาท
1.2 โครงการและงบประมาณของกลุ่มจังหวัด 18 กลุ่มจังหวัด ประกอบด้วย
(1) เห็นควรสนับสนุนในกรอบวงเงิน (Y1) จํานวน 206 โครงการ งบประมาณรวม 8,362.87 ล้านบาท และ
(2) เห็นควรสนับสนุนเกินกรอบวงเงิน (Y2) จํานวน 57 โครงการ งบประมาณรวม 3,150.55 ล้านบาท รวมทั้งสิ้น 263 โครงการ งบประมาณรวม 11,513.42 ล้านบาท จําแนกเป็น
(1) โครงการและงบประมาณของกลุ่มจังหวัด ส่วนที่ 1 โครงการสําคัญตามแผนพัฒนากลุ่มจังหวัด เห็นควรสนับสนุนในกรอบวงเงิน (Y1) จำนวน 150 โครงการ งบประมาณรวม 7,075.42 ล้านบาท โครงการและงบประมาณที่เห็นควรสนับสนุนเกินกรอบวงเงิน (Y2) จํานวน 43 โครงการ งบประมาณรวม 2,729.63 ล้านบาท รวมทั้งสิ้น 193 โครงการ งบประมาณรวม 9,805.05 ล้านบาท
(2) โครงการและงบประมาณของกลุ่มจังหวัด ส่วนที่ 2 โครงการอื่นที่จำเป็นเพื่อแก้ไขปัญหาของกลุ่มจังหวัด หรือสนับสนุนการขับเคลื่อน แผนพัฒนากลุ่มจังหวัด เห็นควรสนับสนุนในกรอบวงเงิน (Y1) จํานวน 56 โครงการ งบประมาณรวม 1,287.45 ล้านบาท โครงการและงบประมาณที่เห็นควรสนับสนุน เกินกรอบวงเงิน (Y2) จํานวน 14 โครงการ งบประมาณรวม 420.92 ล้านบาท รวมทั้งสิ้น 70 โครงการ งบประมาณรวม 1,708.37 ล้านบาท
2. เห็นชอบข้อเสนอโครงการของส่วนราชการที่สอดคล้องกับเป้าหมายและแนวทางการพัฒนาภาค พ.ศ.2566 - 2570 ประจําปีงบประมาณ พ.ศ.2569 รวมจํานวน 362 โครงการ ทั้งนี้ขอให้สำนักงบประมาณ (สงป.) ให้ความสำคัญ และพิจารณาสนับสนุนงบประมาณโครงการที่อดคล้องกับเป้าหมายและแนวทางการพัฒนาภาคเป็นลําดับแรก เพื่อให้การขับเคลื่อนการพัฒนาเชิงพื้นที่เป็นไปอย่างมีประสิทธิภาพ และบรรลุผลอย่างเป็นรูปธรรม สอดคล้องตามเป้าหมายของยุทธศาสตร์ชาติ และแผนพัฒนา เศรษฐกิจและสังคมแห่งชาติ
ฉบับที่ 13
ทั้งนี้ มอบหมายให้สำนักงานสภาพัฒนาการเศรษฐกิจและสังคมแห่งชาติ (สศช.) รับไปดําเนินการประสาน สงป. เพื่อดำเนินการตามระเบียบที่เกี่ยวข้องต่อไป
สาระสำคัญของเรื่อง
1. เรื่องนี้เป็นการเสนอคณะรัฐมนตรีพิจารณาอนุมัติ ดังนี้ (1) อนุมัติแผนปฏิบัติราชการประจำปีงบประมาณ พ.ศ. 2569 ของจังหวัด 76 จังหวัด และกลุ่มจังหวัด 18 กลุ่มจังหวัด ประกอบด้วย (1) เห็นควรสนับสนุนในกรอบวงเงิน (Y1) จํานวน 1,524 โครงการ งบประมาณรวม 29,106.09 ล้านบาท และ (2) เห็นควรสนับสนุนเกินกรอบวงเงิน (Y2) จํานวน 602 โครงการ งบประมาณรวม 14,968.23 ล้านบาท รวมทั้งสิ้น 2,126 โครงการ งบประมาณรวม 44,074.32 ล้านบาท ประกอบด้วย
คำขอ
งบประมาณ
ปี พ.ศ.2568
โครงการที่เห็นควรสนับสนุนในกรอบวงเงิน (Y1)
โครงการที่เห็นควรสนับสนุน
เกินกรอบวงเงิน(Y2)
รวมทั้งสิ้น
จำนวน
(โครงการ)
งบประมาณ
(ล้านบาท)
จำนวน
(โครงการ)
งบประมาณ
(ล้านบาท)
จำนวน
(โครงการ)
งบประมาณ
(ล้านบาท)
76 จังหวัด
1,318
20,743.22
545
11,817.68
1,863
32,560.90
- ส่วนที่ 1
990
17,017.46
402
10,041.45
1,392
27,058.91
- ส่วนที่ 2
328
3,725.76
143
1,776.23
471
5,501.99
18 กลุ่มจังหวัด
206
8,362.87
57
3,150.55
263
11,513.42
- ส่วนที่ 1
150
7,075.42
43
2,729.63
193
9,805.05
- ส่วนที่ 2
56
1,287.45
14
420.92
70
1,708.37
รวมทั้งสิ้น
1,524
29,106.09
602
14,968.23
2,126
44,074.32
หมายเหตุ:    * ส่วนที่ 1 คือ โครงการสำคัญตามแผนพัฒนาจังหวัดและกลุ่มจังหวัด
** ส่วนที่ 2 คือ โครงการอื่นที่จำเป็นเพื่อแก้ไขปัญหาของจังหวัดและกลุ่มจังหวัด
โดยมีตัวอย่างโครงการสําคัญและโครงการอื่นที่จำเป็นเพื่อแก้ไขปัญหาของจังหวัดและกลุ่มจังหวัด เช่น โครงการเชื่อมโยงการค้าและพัฒนาเศรษฐกิจฐานรากจังหวัดนครศรีธรรมราช โครงการเพิ่มขีดความสามารถในการแก้ไขและป้องกันปัญหาหมอกควันกลุ่มจังหวัดภาคเหนือตอนบน 2 โครงการก่อสร้างทางหลวงเพื่อสนับสนุนการเชื่อมต่อผ่านชายแดน (จังหวัดนราธิวาส) โครงการขับเคลื่อนเศรษฐกิจด้วยนโยบาย Soft Power เพื่อผลักดันการท่องเที่ยว/การเกษตร/ และอุตสาหกรรมสร้างสรรค์ของกลุ่มจังหวัดภาคกลางตอนล่าง 1 และ (2) ข้อเสนอโครงการของส่วนราชการที่สอดคล้องกับเป้าหมายและแนวทางการพัฒนาภาค พ.ศ.2566 - 2570 ประจําปีงบประมาณ พ.ศ.2569 รวมจํานวน 362 โครงการ เช่น โครงการเพิ่มศักยภาพ การแข่งขันของแรงงานสร้างสรรค์คืนถิ่นภาคเหนือ โครงการก่อสร้างอาคารด่านพรมแดนบูเก๊ะตา โครงการพัฒนาแหล่งท่องเที่ยวเชิงสุขภาพความงามและแพทย์แผนไทยเชิงพื้นที่ ในเขตพัฒนาการท่องเที่ยวอันดามันและระเบียงเศรษฐกิจพิเศษภาคใต้ ทั้งนี้ คณะกรรมการนโยบายการบริหารงานเชิงพื้นที่แบบบูรณาการ (ก.น.บ.) ในคราวประชุมครั้งที่ 1/2568 เมื่อวันที่ 22 พฤษภาคม 2568 ได้มีมติเห็นชอบแล้ว
2. หน่วยงานที่เกี่ยวข้อง ได้แก่ กระทรวงกลาโหมพิจารณาแล้วเห็นว่า แผนปฏิบัติราชการประจําปีงบประมาณ พ.ศ. 2569 ของจังหวัดและกลุ่มจังหวัด และข้อเสนอโครงการของส่วนราชการที่สอดคล้องกับเป้าหมายและแนวทางการพัฒนาภาค พ.ศ.2566-2570 ประจําปีงบประมาณ พ.ศ.2569 มีความเหมาะสม ส่วนกระทรวงการท่องเที่ยวและกีฬา กระทรวงพลังงาน กระทรวงวัฒนธรรม สำนักงานปลัดสำนักนายกรัฐมนตรี ศูนย์อำนวยการบริหารจังหวัดชายแดนภาคใต้ สำนักงานส่งเสริมการจัดประชุมและนิทรรศการ (องค์การมหาชน) และองค์การบริหารการพัฒนาพื้นที่พิเศษเพื่อการท่องเที่ยวอย่างยั่งยืน (องค์การมหาชน) (อพท.) พิจารณาแล้วเห็นชอบ/เห็นชอบในหลักการ/อนุมัติตามที่เลขาธิการสภาพัฒนาการเศรษฐกิจและสังคมแห่งชาติ ในฐานะฝ่ายเลขานุการ ก.น.บ. เสนอ โดย อพท. เห็นว่า (1) ในการกําหนดเป้าหมาย แนวทาง แผนงาน และโครงการสำคัญของจังหวัดและกลุ่มจังหวัด ควรมีการพัฒนากลไกการบูรณาการจัดหาแผนพัฒนาจังหวัดและกลุ่มจังหวัดดังกล่าวข้างต้นกับแผนปฏิบัติการด้านต่างๆ ของหน่วยงานภาครัฐให้มีการบูรณาการงบประมาณ บุคลากร และเครื่องไม้เครื่องมือในการผลักดันการบริหารพัฒนาพื้นที่ไปสู่การปฏิบัติได้อย่างมีประสิทธิภาพมากยิ่งขึ้น ในปีต่อๆไปด้วย และ (2) ควรกำหนดขั้นตอนการจัดทำแผนพัฒนาภาค โดยให้มีการวางกรอบผังแม่บทการพัฒนาของแต่ละพื้นที่ในด้านต่าง ๆ เพื่อเป็นเครื่องมือบูรณาการแผนปฏิบัติการด้านต่าง ๆ ของหน่วยงานภาครัฐที่จะดำเนินการในพื้นที่ในการขับเคลื่อนประเด็นการพัฒนาภาคสู่การปฏิบัติ
14. เรื่อง การออกใบอนุญาตการประกอบกิจการพลังงานให้แก่บริษัท บี.กริม เพาเวอร์ จำกัด (มหาชน) ตามมาตรา 37 แห่งพระราชบัญญัติเขตพัฒนาพิเศษภาคตะวันออก พ.ศ. 2561 ตามมติคณะกรรมการนโยบายเขตพัฒนาพิเศษภาคตะวันออก ในการประชุมครั้งที่ 3/2568 เมื่อวันที่ 25 กรกฎาคม 2568
คณะรัฐมนตรีรับทราบการออกใบอนุญาตการประกอบกิจการพลังงานให้แก่บริษัท บี.กริม เพาเวอร์ จำกัด (มหาชน) (บริษัท บี.กริม เพาเวอร์ฯ) ตามมาตรา 37 แห่งพระราชบัญญัติเขตพัฒนาพิเศษภาคตะวันออก    พ.ศ. 2561 (พ.ร.บ. EEC  2563) ตามมติ กพอ. ในการประชุมครั้งที่ 3/2568 เมื่อวันที่ 25 กรกฎาคม 2568 ตามที่คณะกรรมการนโยบายเขตพัฒนาพิเศษภาคตะวันออก (กพอ.) เสนอ
สาระสำคัญของเรื่อง
1. กพอ. ได้ออกประกาศ กพอ. เรื่อง กำหนดเขตส่งเสริม: เมืองการบินภาคตะวันออก (EECa) (เขตส่งเสริม EECa) ลงวันที่ 13 กุมภาพันธ์ 2561 โดยกำหนดให้พื้นที่ 6,500 ไร่ บริเวณสนามบินนานาชาติอู่ตะเภา จังหวัดระยอง เป็นเขตส่งเสริม EECa  โดยกองทัพเรือ (ทร.) ในฐานะหน่วยงานเจ้าของโครงการร่วมกับสำนักงานคณะกรรมการนโยบายเขตพัฒนาพิเศษภาคตะวันออก (สกพอ.) มีหน้าที่รับผิดชอบในการจัดหาผู้ผลิตสาธารณูปโภคส่วนกลางที่ต้องใช้ในพื้นที่ดังกล่าว เช่น ระบบไฟฟ้าและน้ำเย็น เพื่อให้บริการแก่สนามบินและกิจการต่าง ๆ ตามวัตถุประสงค์ของการพัฒนา EECa
2. บริษัท บี.กริม เพาเวอร์ฯ ได้รับเลือกเป็นผู้ประกอบการระบบไฟฟ้าและน้ำเย็นในบริเวณที่ราชพัสดุพื้นที่สนามบินนานาชาติอู่ตะเภา ตำบลพลา อำเภอบ้านฉาง จังหวัดระยอง ซึ่งจะต้องผลิตไฟฟ้าให้กับเอกชนคู่สัญญาที่ดำเนินโครงการพัฒนาสนามบินและเขตส่งเสริม EECa และต่อมาบริษัท บี.กริม เพาเวอร์ฯ ได้ยื่นคำขอรับอนุญาตประกอบการพลังงานจากพลังงานแสงอาทิตย์ (Solar) กำลังการผลิตติดตั้งไม่เกิน 18 เมกะวัตต์ เพื่อขายไฟฟ้าให้แก่กิจการไฟฟ้า สวัสดิการสัมปทาน ทร. (กิจการไฟฟ้าฯ) ต่อ สกพอ. เพื่อให้ดำเนินการเสนอ กพอ. พิจารณาออกใบอนุญาตประกอบกิจการพลังงานตามมาตรา 37 (4) และมาตรา 43 (7) แห่ง พ.ร.บ. EEC พ.ศ. 2561 โดยมีใบอนุญาตที่เกี่ยวข้อง ได้แก่  (1) ใบอนุญาตประกอบกิจการผลิตไฟฟ้า (2) ใบอนุญาตประกอบกิจการจำหน่ายไฟฟ้า (3) ใบอนุญาตประกอบกิจการโรงงาน (4) ใบอนุญาตให้ผลิตพลังงานควบคุม (พค. 2) (5) ใบอนุญาตก่อสร้าง ดัดแปลง รื้อถอน หรือเคลื่อนย้ายอาคาร
ประโยชน์และผลกระทบ: การออกใบอนุญาตการประกอบกิจการพลังงานให้แก่บริษัท บี.กริม เพาเวอร์ฯ เป็นการรองรับการพัฒนาเขตพัฒนาพิเศษภาคตะวันออกให้เป็นไปตามวัตถุประสงค์ในการจัดทำโครงสร้างพื้นฐานและระบบสาธารณูปโภคที่มีประสิทธิภาพ มีความต่อเนื่อง ประชาชนสามารถเข้าถึงได้โดยสะดวกและเชื่อมโยงกันอย่างเป็นระบบโดยสมบูรณ์ ตลอดจนช่วยสร้างความเชื่อมั่นให้กับนักลงทุนในการส่งเสริมการลงทุนในกิจการพลังงาน และกระตุ้นการพัฒนาเทคโนโลยีพลังงานใหม่ ๆ  ทั้งนี้ ยังเป็นการส่งเสริมให้ผู้ประกอบกิจการปฏิบัติตามมาตรฐานความปลอดภัยและลดผลกระทบต่อสิ่งแวดล้อม
15.  เรื่อง มาตรการแก้ไขปัญหาการขาดแคลนแรงงาน
คณะรัฐมนตรีมีมติตามที่กระทรวงแรงงาน (รง.) เสนอ เรื่องมาตรการแก้ไขปัญหาการขาดแคลนแรงงาน ซึ่งประกอบด้วยการให้ความเห็นชอบในเรื่องดังต่อไปนี้
1. การบริหารจัดการการทำงานของคนต่างด้าวที่มีสถานะไม่ถูกต้องตามกฎหมาย และร่างประกาศที่เกี่ยวข้อง รวม 2 ฉบับ ได้แก่
(1) ร่างประกาศกระทรวงมหาดไทย เรื่อง การอนุญาตให้คนต่างด้าว อยู่ในราชอาณาจักรเป็นกรณีพิเศษ สำหรับคนต่างด้าวสัญชาติกัมพูชา ลาว เมียนมาและเวียดนาม ตามมติคณะรัฐมนตรีเมื่อวันที่
(2) ร่างประกาศกระทรวงแรงงาน เรื่องการอนุญาตให้คนต่างด้าว ทำงานในราชอาณาจักรเป็นกรณีพิเศษ สําหรับคนต่างด้าวสัญชาติกัมพูชา ลาว เมียนมา และเวียดนาม ตามมติคณะรัฐมนตรีเมื่อวันที่ ....
2. ให้ความเห็นชอบแนวทางการนำคนต่างด้าวสัญชาติอื่น ๆ เข้ามาทำงานในประเทศไทย
3. ให้ รง. โดยกรมการจัดหางาน และหน่วยงานที่เกี่ยวข้อง ประชาสัมพันธ์ สร้างการรับรู้และความเข้าใจให้นายจ้าง/ผู้ประกอบการ แรงงานต่างด้าวและผู้ที่เกี่ยวข้อง รับทราบข้อมูลการดําเนินการดังกล่าวอย่างทั่วถึง
สาระสำคัญ
เรื่องที่กระทรวงแรงงานเสนอ เป็นการกำหนดมาตรการแก้ไขปัญหาการขาดแคลนแรงงาน เนื่องจากประเทศได้ประสบปัญหาการขาดแคลนแรงงานฉับพลัน ซึ่งเป็นผลมาจากปัญหาความไม่สงบภายในประเทศเมียนมา ทำให้มีการลักลอบเข้ามาในประเทศไทย และมีลักลอบทำงาน และสถานการณ์ความไม่สงบบริเวณชายแดนไทยและกัมพูชา ส่งผลทำให้มีแรงงานต่างด้าวสัญชาติกัมพูชาบางส่วน (22,546 คน) เดินทางกลับประเทศต้นทาง นอกจากนี้ยังมีแรงงานต่างด้าวสัญชาติกัมพูชา (98,548 คน) ลาว (91,489 คน) เมียนมา (194,441 คน) และเวียดนาม (3,573 คน) รวมทั้งหมดประมาณ 388,041 คน ที่ใบอนุญาตทํางานสิ้นสุดวันที 13 กุมภาพันธ์ 2568 และต้องดำเนินการต่ออายุใบอนุญาตทำงานของคนต่างด้าวในลักษณะ MOU ตามมติคณะรัฐมนตรีเมื่อวันที่ 24 กันยายน 2567 และวันที่ 4 กุมภาพันธ์ 2568 แต่ไม่มาดำเนินการขอต่ออายุใบอนุญาตทำงาน หรือดำเนินการไม่ครบถ้วน
อาทิ เมื่อมีการรับรองบัญชีรายชื่อจากประเทศต้นทางแล้ว ให้นายจ้างดำเนินการยื่นคำขออนุญาตทำงานแทนคนต่างด้าว พร้อมแนบเอกสาร เช่น ใบรับรองแพทย์ หลักฐานการขึ้นทะเบียนประกันสังคมหรือการประกันสุขภาพ และการดำเนินการตรวจลงตรา กระทรวงแรงงานจึงได้กําหนดแนวทางบริหารจัดการ การทำงานของคนต่างด้าวที่มีสถานะไม่ถูกต้องตามกฎหมายและแนวทางการนำคนต่างด้าวสัญชาติอื่น ๆ เข้ามาทำงานในประเทศไทย เพื่อแก้ไขปัญหาการขาดแคลนแรงงาน ไม่ให้ส่งผลกระทบต่อ เศรษฐกิจฐานราก ความมั่นคงทางเศรษฐกิจและสังคมโดยตรง รวมถึงความมั่นคงของรัฐ สรุปได้ดังนี้
1. แนวทางบริหารจัดการการทำงานของคนต่างด้าวที่มีสถานะไม่ถูกต้องตามกฎหมาย
(1) ผ่อนผันให้กลุ่มคนต่างด้าวเป้าหมาย ประกอบด้วยสัญชาติ กัมพูชา ลาว เมียนมา และเวียดนาม ซึ่งเป็นกลุ่มที่ได้รับอนุญาตให้ทำงานถึงวันที่ 13 กุมภาพันธ์ 2568 แต่ไม่ดำเนินการต่ออายุการทำงานได้ครบทุกขั้นตอน และที่เข้าเมืองผิดกฎหมาย ก่อนที่คณะรัฐมนตรีมีมติให้ความเห็นชอบในครั้งนี้และประสงค์จะทำงาน ประกอบด้วยสัญชาติกัมพูชา ลาว และเมียนมา (เหตุที่ไม่มีเวียดนาม เนื่องจากเขตแดนไม่ได้ติดต่อกันจึงไม่มีการลักลอบเข้ามา โดยช่องทางธรรมชาติ)
(2) ให้นายจ้างยื่นคำขออนุญาตทำงานแทนคนต่างด้าว และชำระเงินค่าธรรมเนียมใบอนุญาตทำงาน (ค่าธรรมเนียมคำขอ จำนวน 100 บาท และค่าธรรมเนียมใบอนุญาต จำนวน 900 บาท) ผ่านระบบอิเล็กทรอนิกส์ หรือ ณ สถานที่ ที่กรมการจัดหางานกำหนด และให้คนต่างด้าวไปดำเนินการตรวจสุขภาพ
ณ สถานพยาบาลของรัฐ หรือสถานพยาบาลเอกชน กรณีคนต่างด้าวซึ่งทำงานในกิจการหรือเป็นลูกจ้างซึ่งอยู่ภายใต้บังคับ แห่งกฎหมายว่าด้วยการประกันสังคม ต้องขึ้นทะเบียนเป็นผู้ประกันตน สำหรับคนต่างด้าว ซึ่งทำงานในกิจการหรือเป็นลูกจ้างที่ไม่อยู่ภายใต้บังคับแห่งกฎหมายว่าด้วยการประกันสังคม ให้ทำประกันสุขภาพตามประกาศกระทรวงสาธารณสุขว่าด้วยการตรวจสุขภาพและประกันสุขภาพ แรงงานต่างด้าว หรือทำประกันสุขภาพกับบริษัทประกันภัย
(3) คนต่างด้าวจะได้รับอนุญาตทํางาน 1 ปี และให้คนต่างด้าวดังกล่าวที่ได้รับอนุญาตทำงานไปดำเนินการจัดเก็บข้อมูลอัตลักษณ์บุคคล ขอรับการตรวจลงตราต่อไป สําหรับคนต่างด้าวสัญชาติกัมพูชาจะต้องไปรายงานตัวต่อเจ้าพนักงานตรวจคนเข้าเมืองด้วย ซึ่งเป็นการกำหนดเพิ่มเติมซึ่งเกี่ยวข้องกับความมั่นคง                     2. แนวทางการนำคนต่างด้าวสัญชาติอื่นเข้ามาทำงานในประเทศไทยเพื่อแก้ไขปัญหาการขาดแคลนแรงงาน ซึ่งได้กำหนดให้มีการนำคนต่างด้าวสัญชาติอื่น ๆ เข้ามาทำงานกับนายจ้างในประเทศไทยผ่านระบบ MOU (อนุญาตให้คนต่างด้าวทำงานเป็นระยะเวลา 2 ปี และสามารถต่ออายุได้อีก 2 ปี หลักเกณฑ์เช่นเดียวกับคนต่างด้าวสัญชาติอื่นที่เข้ามาทำงานตามระบบ MOU) ซึ่งในระยะแรกเป็นการนำร่องโดยการนำคนต่างด้าว สัญชาติศรีลังกาเข้ามาทำงานได้กำหนดจำนวนไว้ 10,000 คน เพื่อทดแทนแรงงานต่างด้าวสัญชาติกัมพูชาที่เดินทางกลับประเทศ และนำเข้าคนต่างด้าวสัญชาติอื่น ๆ เช่น เนปาลบังคลาเทศ อินโดนีเซีย และฟิลิปปินส์ ซึ่งหากการดำเนินการเป็นไปด้วยความเรียบร้อย และนายจ้างมีความต้องการจ้างแรงงานสัญชาติ ศรีลังกาเพิ่มเติม กระทรวงแรงงานจะเสนอคณะกรรมการนโยบายการบริหารจัดการการทำงานของคนต่างด้าว พิจารณาให้ความเห็นชอบให้สามารถนำคนต่างด้าวสัญชาติศรีลังกาเข้ามาทำงานเพิ่มเติมได้ทันที และรายงานให้คณะรัฐมนตรีทราบต่อไป และเมื่อการเจรจาระหว่างทั้ง 2 ประเทศ ได้ข้อยุติให้กระทรวงแรงงาน ดำเนินการเสนอคณะรัฐมนตรีเพื่อพิจารณาให้ความเห็นชอบ และมอบหมายให้รัฐมนตรีว่าการกระทรวงแรงงานเป็นผู้ลงนามในบันทึกความเข้าใจกับประเทศต้นทาง
16. เรื่อง ขออนุมัติโครงการสินเชื่อเพื่อส่งเสริมสภาพคล่องผู้ประกอบการการประมง ระยะที่ 3
คณะรัฐมนตรีมีมติอนุมัติตามที่กระทรวงเกษตรและสหกรณ์ (กษ.) เสนอ ดังนี้
1. โครงการสินเชื่อเพื่อส่งเสริมสภาพคล่องผู้ประกอบการประมง (โครงการฯ) ระยะที่ 3
2. กรอบวงเงินงบประมาณในการดำเนินการโครงการ จำนวน 630.64 ล้านบาท ประกอบด้วย
รายการ
จำนวน
หมายเหตุ
ค่าชดเชยดอกเบี้ย
630 ล้านบาท ประกอบด้วย
- ธนาคารออมสิน จำนวน 420 ล้านบาท
- ธนาคารเพื่อการเกษตรและสหกรณ์การเกษตร (ธ.ก.ส.) จำนวน 210 ล้านบาท
ขอรับจัดสรรงบประมาณรายจ่ายประจำปี เพื่อเป็นค่าชดเชยดอกเบี้ยตามที่เกิดขึ้นจริงจากการดำเนินโครงการฯ
ค่าใช้จ่ายในการดำเนินการโครงการฯ
0.64 ล้านบาท เพื่อเป็นค่าใช้จ่ายในการชี้แจงประชาสัมพันธ์ และติดตามโครงการฯ
เบิกจ่ายจากงบประมาณรายจ่ายประจำปีของกรมประมง
สาระสำคัญของเรื่อง
1. เรื่องนี้เดิมกระทรวงเกษตรและสหกรณ์ (กษ.) ได้เคยเสนอคณะรัฐมนตรีพิจารณาอนุมัติโครงการสินเชื่อเพื่อเสริมสภาพคล่องผู้ประกอบการประมง (โครงการฯ) ระยะที่ 3 และกรอบวงเงินงบประมาณ จำนวน 1,174.96 ล้านบาท [ในการเสนอครั้งนั้นมีค่าชดเชย ค่าธรรมเนียมการค้ำประกันสินเชื่อโดยใช้บรรษัทประกันสินเชื่ออุตสาหกรรมขนาดย่อม (บสย.) จำนวน 544.32 ล้านบาท ซึ่งในครั้งนี้ได้ตัดรายการดังกล่าวออก] โดยนายกรัฐมนตรีได้มีคำสั่งมอบให้คณะกรรมการกลั่นกรองเรื่องเสนอคณะรัฐมนตรี คณะที่ 5 (ด้านเศรษฐกิจและการเกษตร) (คณะกรรมการกลั่นกรองฯ คณะที่ 5) พิจารณา ซึ่งคณะกรรมการกลั่นกรองฯ คณะที่ 5 ในการประชุมครั้งที่ 2/2568 เมื่อวันที่ 10 กุมภาพันธ์ 2568 มีมติเห็นควรมอบหมายให้ กษ. โดยกรมประมงประชาสัมพันธ์ให้ผู้ประกอบการประมงขอรับความช่วยเหลือจากโครงการ สินเชื่อในลักษณะเดียวกันกับโครงการฯ ระยะที่ 3 ที่มีอยู่ในปัจจุบัน อาทิ โครงการสินเชื่อธุรกิจชุมชนสร้างไทย (ระยะที่ 2) ของธนาคารเพื่อการเกษตรและสหกรณ์การเกษตร (ธ.ก.ส.) โครงการสินเชื่อ IGNITE THAILAND และโครงการสินเชื่อดอกเบี้ยต่ำ (Soft Loan) GSB Boost Up ของธนาคารออมสิน เป็นต้น รวมถึงพิจารณาใช้ประโยชน์จากโครงการค้ำประกันสินเชื่อ Portfolio Guarantee Scheme ระยะที่ 11 ทั้งนี้ นายกรัฐมนตรีได้อนุมัติตามมติคณะกรรมการกลั่นกรองฯ คณะที่ 5 ซึ่ง กษ. โดยกรมประมงได้ดำเนินการตามมติคณะกรรมการกลั่นกรองฯ คณะที่ 5 แล้วอย่างไรก็ตาม สมาคมการประมงแห่งประเทศไทยแจ้งว่า โครงการที่มีอยู่ในปัจจุบันของ ธ.ก.ส. และธนาคารออมสินมีเงื่อนไขเฉพาะในการช่วยเหลือซึ่งไม่ครอบคลุมกรณีที่ใช้เรือประมงเป็นหลักทรัพย์ค้ำประกัน ดังนั้น ผู้ประกอบการประมงส่วนใหญ่จึงไม่สามารถใช้บริการโครงการสินเชื่อของสถาบันการเงินได้ เนื่องจากผู้ประกอบการประมงประสงค์ใช้เรือประมงเป็นหลักประกัน ซึ่งไม่เหมือนกับอาชีพอื่นที่ใช้หลักประกันทั่วไป
2. กษ. จึงขอให้นำเสนอคณะรัฐมนตรีพิจารณาอนุมัติโครงการฯ ระยะที่ 3 และกรอบวงเงินงบประมาณในการดำเนินการโครงการ จำนวน 630.64 ล้านบาท (ลดลงจากครั้งเดิมที่เคยเสนอ จำนวน 544.32 ล้านบาท) ซึ่งเป็นการดำเนินโครงการต่อเนื่องจากที่คณะรัฐมนตรีได้เคยมีมติ (26 พฤษภาคม 2563 และ 1 พฤศจิกายน 2565) อนุมัติโครงการฯ ระยะที่ 1 และระยะที่ 2 มาแล้ว
โครงการฯ ระยะที่ 3 มีวัตถุประสงค์เพื่อเสริมสร้างสภาพคล่องในการประกอบอาชีพการทำการประมงโดยสนับสนุนสินเชื่อดอกเบี้ยต่ำให้แก่ผู้ประกอบการประมงพาณิชย์และพื้นบ้านซึ่งมีรายละเอียด ดังนี้
ประเด็น
รายละเอียด
ธนาคารออมสิน
ธ.ก.ส.
เป้าหมาย
สนับสนุนสินเชื่อให้แก่ผู้ประกอบการประมงพาณิชย์และประมงพื้นบ้านที่ประสบปัญหาขาดสภาพคล่องในการประกอบอาชีพ
ระยะเวลาดำเนินการ
• ระยะเวลาโครงการฯ 7 ปี นับจากวันที่คณะรัฐมนตรีมีมติอนุมัติโครงการฯ
• ระยะเวลาการยื่นความประสงค์เข้าร่วมโครงการฯ 6 ปี หรือภายในกรอบวงเงินสินเชื่อตามที่กำหนด แล้วแต่ระยะเวลาใดจะถึงก่อน
• กำหนดชำระคืนเงินกู้ ไม่เกิน 7 ปี นับแต่วันที่ลงนามในสัญญากู้เงิน แต่ไม่เกินระยะเวลาโครงการฯ
ประเภทสินเชื่อ
• เงินกู้ระยะสั้น ตามตั๋วสัญญาใช้เงินหรืออื่น ๆ ตามที่ธนาคารกำหนด เพื่อเป็นทุนหมุนเวียนในการประกอบอาชีพ
• เงินกู้ระยะยาว เพื่อเป็นเงินทุนในการปรับปรุงเรือประมง ปรับเปลี่ยนเครื่องมือและอุปกรณ์ทำการประมง
วงเงินสินเชื่อ
3,000 ล้านบาท แบ่งเป็น
• 2,000 ล้านบาท ให้ผู้ประกอบการประมงที่มีเรือประมงขนาด (1) ตั้งแต่ 60 ตันกรอสขึ้นไป และ (2) ตั้งแต่ 60 ตันกรอสขึ้นไป และต่ำกว่า 60 ตันกรอส โดยประสงค์ใช้เรือประมงทั้งสองขนาดขอรับสินเชื่อกู้เพื่อเสริมสภาพคล่อง
• ให้กู้สูงสุดไม่เกินรายละ 10 ล้านบาท ทั้งนี้ วงเงินสินเชื่อไม่นับรวมโครงการฯ ระยะที่ 1 และโครงการฯ ระยะที่ 2
• 1,000 ล้านบาท ให้ผู้ประกอบการประมงที่มีเรือประมงขนาดต่ำกว่า 60 ตันกรอส กู้เพื่อเสริมสภาพคล่อง
• ให้กู้สูงสุดไม่เกินรายละ 5 ล้านบาท ทั้งนี้ วงเงินสินเชื่อไม่นับรวมโครงการฯ ระยะที่ 1 และโครงการฯ ระยะที่ 2
อัตราดอกเบี้ย
ค่าชดเชยดอกเบี้ยร้อยละ 7 ต่อปี โดยเรียกเก็บจากผู้กู้ อัตราร้อยละ 4 ต่อปี และรัฐบาลชดเชยให้อัตราร้อยละ 3 ต่อปี เป็นระยะเวลา 7 ปี นับแต่วันที่ลงนามในสัญญากู้เงิน แต่ไม่เกินระยะเวลาโครงการฯ
งบประมาณ
630.64 ล้านบาท แบ่งเป็น
(1) วงเงินชดเชยดอกเบี้ย 420 ล้านบาท (2,000 ล้านบาท x ร้อยละ 3 x 7 ปี)
(1) วงเงินชดเชยดอกเบี้ย 210 ล้านบาท (1,000 ล้านบาท x ร้อยละ 3 x 7 ปี)
ขอรับจัดสรรงบประมาณรายจ่ายประจำปีเพื่อเป็นค่าชดเชยดังกล่าวตามที่เกิดขึ้นจริงจากการดำเนินโครงการฯ
(2) ค่าใช้จ่ายในการดำเนินการโครงการฯ เพื่อเป็นค่าใช้จ่ายในการประชุมชี้แจง ประชาสัมพันธ์ ติดตามและประเมินผลโครงการฯ รวมเป็นวงเงินดำเนินงาน 0.64 ล้านบาท
เบิกจ่ายจากงบประมาณรายจ่ายประจำปีของกรมประมง
หมายเหตุ        ให้ธนาคารออมสินสามารถนำค่าใช้จ่ายในการกันสำรองที่เกิดขึ้นจากโครงการฯ เพื่อบวกกลับในการคำนวณโบนัสประจำปีของพนักงานได้
ให้ ธ.ก.ส. สามารถนำค่าใช้จ่ายในการกันสำรองที่เกิดขึ้นจากโครงการฯ เพื่อบวกกลับเป็นรายได้ของธนาคารได้
ให้ธนาคารออมสินและ ธ.ก.ส. ใช้เป็นส่วนหนึ่งในการปรับตัวชี้วัดทางการเงินที่เกี่ยวข้องตามบันทึกข้อตกลงประเมินผลการดำเนินงานรัฐวิสาหกิจได้ และให้แยกบัญชีการดำเนินงานตามโครงการฯ ออกจากการดำเนินงานปกติภายใต้ระบบบัญชี PSA (Public Service Account)
หลักเกณฑ์และเงื่อนไขในการขอรับการสนับสนุนสินเชื่อ
ให้ผู้ประกอบการประมงที่ประสงค์ขอรับการสนับสนุนสินเชื่อติดต่อขอสินเชื่อกับธนาคารตามขนาดเรือประมงที่มี (ตามหัวข้อวงเงินสินเชื่อ) โดยมีหลักเกณฑ์และเงื่อนไข ดังนี้
(1) คุณสมบัติของผู้ประกอบการประมงที่เข้าร่วมโครงการ ได้แก่ (1.1) เป็นบุคคลธรรมดาอายุไม่ต่ำกว่า 20 ปีบริบูรณ์ มีสัญชาติไทย หรือเป็นนิติบุคคลที่จดทะเบียนตามกฎหมายไทย (1.2) เป็นผู้มีกรรมสิทธิ์ หรือสิทธิครอบครองในเรือประมงที่มีทะเบียนเรือไทย (1.3) เป็นผู้ประกอบการประมงที่มีประสบการณ์ในการประกอบอาชีพมาแล้วไม่น้อยกว่า 1 ปี และ (1.4) เป็นผู้ประกอบการประมงที่มีใบอนุญาตทำการประมงพาณิชย์
(2) หลักประกันการกู้เงินให้ใช้อย่างใดอย่างหนึ่ง หรือหลายอย่างรวมกัน ดังนี้ (2.1) ที่ดิน ที่ดินพร้อมสิ่งปลูกสร้างที่มีหนังสือแสดงเอกสารสิทธิสามารถจดทะเบียนจำนองได้ หรืออาคารชุด (2.2) เรือประมง (2.3) บสย. (2.4) บุคคลค้ำประกัน และ (2.5) หลักประกันอื่น ๆ ตามที่ธนาคารประกาศกำหนด
(3) หลักเกณฑ์การให้สินเชื่อให้เป็นไปตามเงื่อนไขของธนาคาร
(4) กรณีผู้ประกอบการประมงประสบปัญหาในการประกอบอาชีพหรือธุรกิจ เช่น ประสบภัยธรรมชาติ สถานการณ์โรคระบาด ภาวะเศรษฐกิจ เป็นต้น ทำให้มีรายได้ไม่เพียงพอกับค่าใช้จ่าย ซึ่งส่งผลกระทบต่อการชำระหนี้ ให้ธนาคารสามารถช่วยเหลือโดยการบริหารจัดการหนี้ตามมาตรการของธนาคาร ภายใต้กรอบระยะเวลาโครงการและงบประมาณเดิม
(5) ลูกหนี้ที่เข้าร่วมโครงการพักชำระหนี้ตามนโยบายของรัฐบาล ให้สามารถเข้าร่วมโครงการฯ ได้ โดยไม่ถือว่าเป็นการสร้างหนี้เพิ่ม
หมายเหตุ ผู้ประกอบการประมงที่ได้รับสินเชื่อภายใต้โครงการฯ โดยมี บสย. ค้ำประกันสินเชื่อควรพิจารณาคุณสมบัติของผู้ประกอบการประมงตามหลักเกณฑ์และเงื่อนไขของโครงการค้ำประกันสินเชื่อ และวิธีปฏิบัติในการค้ำประกันสินเชื่อของ บสย.
หลักเกณฑ์เงื่อนไขและวิธีปฏิบัติอื่นที่เกี่ยวข้องให้ยกเว้นการเรียกเก็บค่าธรรมเนียม
ให้ธนาคารงดเว้นการเรียกเก็บค่าธรรมเนียมต่าง ๆ ดังนี้
(1) ค่าธรรมเนียมการประเมินราคาเรือประมงเป็นหลักประกัน
(2) ค่าธรรมเนียมการให้สินเชื่อเพื่อธุรกิจ (ค่าธรรมเนียมจัดการเงินกู้ : Management Fee หรือค่าธรรมเนียม วิเคราะห์โครงการ : Front End Fee)
(3) ค่าธรรมเนียมกรณีผู้กู้ชำระคืนเงินกู้เสร็จสิ้น หรือไถ่ถอนจำนองก่อนครบกำหนดในทุกกรณี (Prepayment)
หน่วยงานรับผิดชอบ
(1) กษ. (2) กรมประมง (3) กรมเจ้าท่า (4) ธนาคารออมสิน (5) ธ.ก.ส. (6) สมาคมการประมงแห่งประเทศไทย (7) สมาคมประมงพื้นที่ และ (8) สมาคมประมงพื้นบ้านในพื้นที่
ผลที่คาดว่าจะได้รับ
ผู้ประกอบการประมงพาณิชย์และประมงพื้นบ้านมีแหล่งเงินทุนในการปรับปรุงเรือประมงปรับเปลี่ยนเครื่องมือและอุปกรณ์ทำการประมง และเงินทุนหมุนเวียนในการประกอบอาชีพ ซึ่งเป็นการเสริมสภาพคล่องให้กับผู้ประกอบการประมงให้สามารถกลับมาประกอบอาชีพประมงเพื่อให้เกิดความยั่งยืนในอาชีพต่อไป
4. ภายหลังคณะรัฐมนตรีมีมติอนุมัติโครงการแล้ว กษ. จะดำเนินการ ดังนี้
ขั้นตอนการดำเนินงาน
ผู้รับผิดชอบ
(1) แต่งตั้งคณะกรรมการอำนวยการโครงการฯ
- กรมประมง
(2) ประชาสัมพันธ์โครงการฯ แก่ผู้ประกอบการประมง
- กรมประมง
- สำนักงานประมงจังหวัดในพื้นที่
- ธนาคารออมสิน ธ.ก.ส.
- สมาคมการประมงแห่งประเทศไทย สมาคมประมงในพื้นที่ และสมาคมประมงพื้นบ้านในพื้นที่
(3) ผู้มีความประสงค์เข้าร่วมโครงการฯ ยื่นประสงค์ที่สำนักงานประมงจังหวัด/อำเภอในพื้นที่
- สำนักงานประมงจังหวัดในพื้นที่
- สำนักงานประมงอำเภอในพื้นที่
(4) ออกหนังสือรับรองผู้มีสิทธิ์เข้าร่วมโครงการฯ กรณีไม่เป็นสมาชิกสมาคมฯ ให้สำนักงานประมงจังหวัดในพื้นที่ออกหนังสือรับรองฯ
- สมาคมการประมงแห่งประเทศไทย
- สมาคมประมงในพื้นที่
- สมาคมประมงพื้นบ้านในพื้นที่
(5) และพิจารณาผู้มีสิทธิได้รับเงินกู้ สูงสุดไม่เกินวงเงินสินเชื่อตามหลักเกณฑ์และเงื่อนไขที่กำหนด
- ธนาคารออมสิน
- ธ.ก.ส.
5. กษ. ได้จัดทำเอกสารรายละเอียดข้อมูลโครงการฯ ตามาตรา 27 และมาตรา 28 แห่งพระราชบัญญัติวินัยการเงินการคลังของรัฐ พ.ศ. 2561 ตามที่กระทรวงการคลัง (กค.) กำหนดเพื่อประกอบการพิจารณาของคณะรัฐมนตรีด้วยแล้ว
ทั้งนี้ กระทรวงการต่างประเทศ (กต.) กระทรวงคมนาคม (คค.) กระทรวงแรงงาน สำนักงบประมาณ (สงป.) สำนักงานสภาพัฒนาการเศรษฐกิจและสังคมแห่งชาติ (สศช.) ธนาคารแห่งประเทศไทย (ธปท.) และคณะกรรมการนโยบายการประมงแห่งชาติ [รองนายกรัฐมนตรี (นายพิชัย ชุณหวชิร) เป็นประธาน] พิจารณาแล้วไม่ขัดข้อง/เห็นชอบในหลักการ
17. เรื่อง มาตรการรักษาเสถียรภาพราคาข้าว ปีการผลิต 2568/69
คณะรัฐมนตรีมีมติเห็นชอบในหลักการมาตรการรักษาเสถียรภาพราคาข้าวเปลือก ปีการผลิต 2568/69 จำนวน 3 โครงการ วงเงินรวมทั้งสิ้น 61,694.98 ล้านบาท จำแนกเป็นวงเงินสินเชื่อ 51,232.50 ล้านบาท วงเงินจ่ายขาด 10,462.48 ล้านบาท  ตามที่กระทรวงพาณิชย์ (พณ.) เสนอ ตามความเห็นของสำนักงบประมาณ ดังนี้
1. โครงการสินเชื่อชะลอการขายข้าวเปลือกนาปี ปีการผลิต 2568/69  วงเงินรวม
45,396.73 ล้านบาท จำแนกเป็น วงเงินสินเชื่อ 36,232.50 ล้านบาท และวงเงินจ่ายขาด  9,164.23 ล้านบาท โดยค่าใช้จ่ายที่จะเกิดขึ้นและเป็นภาระต่องบประมาณนั้น ให้ ธ.ก.ส. จัดทำแผนการปฏิบัติงานและแผนการใช้จ่ายงบประมาณ เพื่อเสนอขอตั้งงบประมาณรายจ่ายประจำปีตามผลการดำเนินงานจริง ตามความจำเป็นเหมาะสมตามขั้นตอนต่อไป
2. โครงการสินเชื่อเพื่อรวบรวมข้าวและสร้างมูลค่าเพิ่มโดยสถาบันเกษตรกร ปีการผลิต 2568/69 วงเงินงประมาณรวมทั้งสิ้น 15,656.25 ล้านบาท  จำแนกเป็น วงเงินสินเชื่อ 15,000 ล้านบาท และวงเงินจ่ายขาดเพื่อชดเชยดอกเบี้ย 656.25 ล้านบาท  โดยค่าใช้จ่ายที่จะเกิดขึ้นและเป็นภาระต่องบประมาณนั้น ให้ ธ.ก.ส. จัดทำแผนการปฏิบัติงานและแผนการใช้จ่ายงบประมาณ เพื่อเสนอขอตั้งงบประมาณรายจ่ายประจำปีตามผลการดำเนินงานจริง ตามความจำเป็นเหมาะสมตามขั้นตอนต่อไป
3. โครงการชดเชยดอกเบี้ยให้ผู้ประกอบการค้าข้าวในการเก็บสต็อกปีการผลิต 2568/69 วงเงินรวมทั้งสิ้น 642 ล้านบาท โดยให้ใช้จ่ายจากกองทุนรวมเพื่อช่วยเหลือเกษตรกรในโอกาสแรกก่อน หากไม่เพียงพอให้กรมการค้าภายในเสนอขอรับการจัดสรรงบประมาณตามความจำเป็นและเหมาะสมต่อไป
สาระสำคัญของเรื่อง
คณะกรรมการนโยบายและบริหารข้าวแห่งชาติในคราวประชุม ครั้งที่ 2/2568 เมื่อวันที่
26 มิถุนายน 2568 [รองนายกรัฐมนตรี (นายพิชัย ชุณหวชิร) เป็นประธาน] ได้มีมติเห็นชอบมาตรการรักษาเสถียรภาพราคาข้าวเปลือก ปีการผลิต 2568/69  ตามที่ พณ. (กรมการค้าภายใน) ร่วมกับ ธ.ก.ส. เสนอ รวมทั้งสิ้น
3  โครงการ เป้าหมาย 8.50 ล้านตัน วงเงินรวมทั้งสิ้น 61,697.06 ล้านบาท จำแนกเป็น วงเงินสินเชื่อ
51,232.50 ล้านบาท วงเงินชดเชยจ่ายขาด 10,464.56 ล้านบาท ซึ่งการดำเนินโครงการทั้ง 3 โครงการถือเป็นการดำเนินการ เพื่อให้ความช่วยเหลือเกษตรกรผู้ปลูกข้าวและผู้ประกอบการค้าข้าวที่มีมาอย่างต่อเนื่อง โดยโครงการที่ขอเสนอในครั้งนี้มีวัตถุประสงค์และวิธีการทำเป็นงานในลักษณะเช่นเดียวกับในปีที่ผ่านมา (ปีการผลิต 2567/68) ตามมติคณะรัฐมนตรีเมื่อวันที่ 29 พฤศจิกายน 2567 โดยมีเงื่อนไขในการดำเนินงานที่แตกต่างกันบางประการสรุปได้ ดังนี้
หัวข้อ
ปีการผลิต 2567/68
(ตามมติคณะรัฐมนตรี
เมื่อวันที่ 29 พฤศจิกายน 2567)
ปีการผลิต 2568/69
(เสนอขอในครั้งนี้)
(1) โครงการสินเชื่อชะลอการขายข้าวเปลือกนาปี
วัตถุประสงค์/
เป้าหมาย
เพื่อชะลอข้าวเปลือกไว้ในยุ้งฉางเกษตรกรและสถาบันเกษตรกร จำนวน 3 ล้านตันข้าวเปลือก
ผู้เข้าร่วมโครงการ
- เกษตรกรผู้ปลูกข้าวที่ขึ้นทะเบียนเกษตรกรผู้ปลูกข้าวนาปี กับกรมส่งเสริมการเกษตรและผลผลิตข้าวเปลือกเป็นกรรมสิทธิ์ของตนเอง
- สถาบันเกษตรกร ประกอบด้วย สหกรณ์การเกษตร ชุมนุมสหกรณ์การเกษตร กลุ่มเกษตรกรวิสาหกิจชุมชน และศูนย์ข้าวชุมชน
วิธีการดำเนินโครงการ
- ธ.ก.ส. จ่ายสินเชื่อตามโครงการเกษตรกรและสถาบันเกษตรกรในพื้นที่ปลูกข้าวทุกจังหวัดทั่วประเทศที่เข้าร่วมโครงการ เพื่อชะลอข้าวเปลือกไว้ในยุ้งฉางเกษตรกรและสถาบันเกษตรกร
- ผู้เข้าร่วมโครงการจะได้รับค่าฝากเก็บและรักษาคุณภาพข้าวในอัตรา 1,500 บาทต่อตันข้าวเปลือก โดยเกษตรกรที่เก็บข้าวเปลือกในยุ้งฉางตนเองได้รับเต็มจำนวน สำหรับสถาบันเกษตรกรที่รับซื้อข้าวเปลือกเข้าโครงการได้รับในอัตรา 1,000 บาทต่อตันข้าวเปลือก และเกษตรกรผู้ขายข้าวได้รับในอัตรา 500 บาทต่อตันข้าวเปลือก
- กรณีราคาข้าวเปลือกในตลาดต่ำกว่าราคาข้าวเปลือกที่ให้สินเชื่อ ธ.ก.ส. จะดำเนินการระบายข้าวเปลือกและสำรองจ่ายค่าขนย้ายข้าวเปลือกไปก่อน โดยรัฐจะชดเชยต้นทุนเงินให้ ธ.ก.ส.
วงเงินสินเชื่อต่อตันตามประเภทข้าวเปลือก
ข้าวเปลือกหอมมะลิ 12,500 บาทต่อตัน
ข้าวเปลือกหอมมะลินอกพื้นที่ 11,000 บาทต่อตัน
ข้าวเปลือกเจ้า 9,000 บาทต่อตัน
ข้าวเปลือกปทุมธานี 10,000 บาทต่อตัน
ข้าวเปลือกเหนียว 10,000 บาทต่อตัน
ข้าวเปลือกหอมมะลิ 13,000 บาทต่อตัน
ข้าวเปลือกหอมมะลินอกพื้นที่ 11,500 บาทต่อตัน
ข้าวเปลือกเจ้า 8,000 บาทต่อตัน
ข้าวเปลือกปทุมธานี 9,000 บาทต่อตัน
ข้าวเปลือกเหนียว 10,000 บาทต่อตัน
อัตราดอกเบี้ย
ร้อยละ 4.50 ต่อปี (รัฐบาลรับภาระดอกเบี้ยแทนเกษตรกรและสถาบันเกษตรกรผู้กู้)
ค่าฝากเก็บและรักษาคุณภาพข้าวเปลือก
ผู้เข้าร่วมโครงการจะได้รับค่าฝากเก็บและรักษาคุณภาพข้าวในอัตรา 1,500 บาทต่อตันข้าวเปลือก โดยหากเป็น
- เกษตรกรที่เก็บข้าวเปลือกในยุ้งฉางตนเองจะได้รับเต็มจำนวน
- สถาบันเกษตรกรที่รับซื้อข้าวเปลือกเข้าโครงการจะได้รับในอัตรา 1,000 บาทต่อตันข้าวเปลือก
และเกษตรกรผู้ขายข้าวจะได้รับในอัตรา 500 บาทต่อตันข้าวเปลือก
ชดเชยค่าใช้จ่ายในการระบายข้าวเปลือก
ไม่เกินร้อยละ 5 ของวงเงินสินเชื่อ
ไม่เกินร้อยละ 7 ของวงเงินสินเชื่อ
วงเงินงบประมาณ
43,843.76 ล้านบาท ประกอบด้วย
(1) วงเงินสินเชื่อ 35,481 ล้านบาท
(2) วงเงินจ่ายขาดเพื่อชดเชย 8,362.76 ล้านบาท แบ่งเป็น
45,398.81 ล้านบาท ประกอบด้วย
(1) วงเงินสินเชื่อ 36,232.50 ล้านบาท
(2) วงเงินจ่ายขาดเพื่อชดเชย 9,166.31 ล้านบาท แบ่งเป็น
รายการค่าใช้จ่าย
วงเงิน (ล้านบาท)
ค่าชดเชยดอกเบี้ยและต้นทุนเงิน
2,088.71
ค่าฝากเก็บและรักษาคุณภาพ ข้าวเปลือก
4,500.00
ค่าระบายข้าว (กรณีมีการระบาย)
1,774.05
รวมทั้งสิ้น
8,362.76
รายการค่าใช้จ่าย
วงเงิน (ล้านบาท)
ค่าชดเชยดอกเบี้ยและต้นทุนเงิน
2,130.04
ค่าฝากเก็บและรักษาคุณภาพ ข้าวเปลือก
4,500.00
ค่าระบายข้าว (กรณีมีการระบาย)
2,536.27
รวมทั้งสิ้น
9,166.31
แหล่งเงิน
ให้ ธ.ก.ส. ขอรับจัดสรรงบประมาณรายจ่ายประจำปีต่อไป
ระยะเวลาโครงการ
ตั้งแต่คณะรัฐมนตรีมีมติเมื่อวันที่
29 พฤศจิกายน 2567 - 31 ธันวาคม 2568
ตั้งแต่คณะรัฐมนตรีมีมติเมื่อวันที่
31 ธันวาคม 2569
หน่วยงานที่รับผิดชอบ
กรมการค้าภายใน กรมการข้าว กรมส่งเสริมสหกรณ์ กรมส่งเสริมการเกษตร กรมตรวจบัญชีสหกรณ์และ ธ.ก.ส.
(2) โครงการสินเชื่อเพื่อรวบรวมข้าวและสร้างมูลค่าเพิ่มโดยสถาบันเกษตรกร
วัตถุประสงค์/เป้าหมาย
สนับสนุนสินเชื่อแก่สถาบันเกษตรกรเพื่อรวบรวมข้าวเปลือกเพื่อจำหน่ายหรือเพื่อการแปรรูป
และสร้างมูลค่าเพิ่ม จำนวน 1.5 ล้านตันข้าวเปลือก
ผู้เข้าร่วมโครงการ
สถาบันเกษตรกร ประกอบด้วย สหกรณ์การเกษตร กลุ่มเกษตรกร วิสาหกิจชุมชน และศูนย์ข้าวชุมชน
วิธีการดำเนินโครงการ
- ธ.ก.ส. สนับสนุนสินเชื่อให้แก่สถาบันเกษตรกร ประกอบด้วย สหกรณ์การเกษตร กลุ่มเกษตรกร วิสาหกิจชุมชน และศูนย์ข้าวชุมชน เพื่อรับซื้อและรวบรวมข้าวเปลือกเพื่อจำหน่าย และ/หรือเพื่อการเก็บข้าวเปลือกไว้แปรรูปและสร้างมูลค่าเพิ่ม วงเงินสินเชื่อเป้าหมาย 15,000 ล้านบาทโดยเป็นวงเงินสินเชื่อหมุนเวียน ซึ่งจำนวนสินเชื่อคงเหลือภายในระยะเวลาโครงการต้องไม่เกินวงเงิน สินเชื่อเป้าหมาย
อัตราดอกเบี้ย
ร้อยละ 4.50 ต่อปี โดย
- สถาบันเกษตรกรรับภาระดอกเบี้ยร้อยละ 1 ต่อปี
- รัฐบาลรับภาระชดเชยดอกเบี้ยให้สถาบันเกษตรกร ร้อยละ 3.50 ต่อปี
วงเงินงบประมาณ
15,656.25 ล้านบาท ประกอบด้วย
(1) วงเงินสินเชื่อ 15,000 ล้านบาท
(2) วงเงินจ่ายขาดเพื่อชดเชย 656.25 ล้านบาท
แหล่งเงิน
ให้ ธ.ก.ส. ขอรับจัดสรรงบประมาณรายจ่ายประจำปีต่อไป
ระยะเวลาโครงการ
ตั้งแต่คณะรัฐมนตรีมีมติเมื่อวันที่
29 พฤศจิกายน 2567 - 31 ธันวาคม 2568
ตั้งแต่วันที่ 1 ตุลาคม 2568 -
31 ธันวาคม 2569
หน่วยงานที่รับผิดชอบ
กรมการค้าภายใน กรมการข้าว กรมส่งเสริมสหกรณ์ กรมส่งเสริมการเกษตร กรมตรวจบัญชีสหกรณ์ และ ธ.ก.ส.
(3) โครงการชดเชยดอกเบี้ยให้ผู้ประกอบการค้าข้าวในการเก็บสต๊อก
วัตถุประสงค์/
เป้าหมาย
ส่งเสริมสินเชื่อให้แก่ผู้ประกอบการค้าข้าวในการเก็บสต๊อกและดูดซับผลผลิตในช่วงที่ผลผลิต
ออกสู่ตลาดมากและเพื่อให้เกษตรกรสามารถจำหน่ายข้าวได้ในราคาที่เหมาะสม
จำนวน 4 ล้านตันข้าวเปลือก
ผู้เข้าร่วมโครงการ
ผู้ประกอบการค้าข้าวที่เข้าร่วมโครงการเก็บสต๊อกในรูปข้าวเปลือกและข้าวสาร
ตามระยะเวลาที่เก็บสต๊อกไว้ 60 - 180 วัน นับแต่วันที่รับซื้อ
วิธีการดำเนินโครงการ
ผู้ประกอบการค้าข้าวที่เข้าร่วมโครงการเก็บสต๊อกในรูปแบบข้าวเปลือกและข้าวสาร เพื่อดูดซับผลผลิตในช่วงที่ผลผลิตออกสู่ตลาดมาก โดยรัฐบาลจะชดเชยดอกเบี้ยให้กับผู้ประกอบการค้าข้าวที่เข้าร่วมโครงการผ่านธนาคารพาณิชย์หรือธนาคารของรัฐที่ผู้ประกอบการค้าข้าวเป็นลูกค้าอยู่
ตามมูลค่าข้าวเปลือกที่ผู้เข้าร่วมโครงการเก็บสต๊อกไว้นับแต่วันที่รับซื้อ (ออกตั๋วสัญญาใช้เงินหรือเบิกเงินกู้) เพื่อรับซื้อข้าวเปลือก
อัตราดอกเบี้ย
ร้อยละ 3 ต่อปี (รัฐบาลรับภาระดอกเบี้ยแทนผู้ประกอบการค้าข้าว)
วงเงินงบประมาณ
585 ล้านบาท
624 ล้านบาท
แหล่งเงิน
ใช้งบประมาณจากกองทุนรวมเพื่อช่วยเหลือเกษตรกรในโอกาสแรกก่อนหากไม่เพียงพอให้
กรมการค้าภายในเสนอขอรับการจัดสรรงบประมาณตามความจำเป็นและเหมาะสมตามขั้นตอนต่อไป
ระยะเวลาโครงการ
ตั้งแต่คณะรัฐมนตรีมีมติเมื่อวันที่
29 พฤศจิกายน 2567 - 31 ตุลาคม 2569
ตั้งแต่คณะรัฐมนตรีมีมติจนถึงวันที่
31 ตุลาคม 2570
หน่วยงานที่รับผิดชอบ
กรมการค้าภายใน พณ.
3. พณ. ได้จัดทำรายละเอียดข้อมูลประกอบการขออนุมัติต่อคณะรัฐมนตรี ตามมาตรา 27 และมาตรา 28 แห่งพระราชบัญญัติวินัยการเงินการคลังของรัฐ พ.ศ. 2561 เรียบร้อยแล้ว
4. ธนาคารแห่งประเทศไทยพิจารณาแล้วไม่ขัดข้องกับมาตรการดังกล่าว เนื่องจากเป็นการช่วยเพิ่มสภาพคล่องให้กับเกษตรกรและผู้ที่เกี่ยวข้องในการเก็บสต๊อกข้าวในช่วงที่ผลผลิตออกสู่ตลาดพร้อมกันหรือในการแปรรูปข้าวเปลือกเพื่อสร้างมูลค่าเพิ่ม ซึ่งจะช่วยลดความเสี่ยงที่ราคาข้าวจะปรับลดลงและส่งผลกระทบต่อรายได้เกษตรกร ทั้งนี้ภาครัฐควรกำหนดกรอบเพดานและระยะเวลาชำระคืนเงินให้ชัดเจนและเหมาะสม เพื่อไม่ให้กระทบต่อสภาพคล่องของ ธ.ก.ส. นอกจากนี้ หน่วยงานที่เกี่ยวข้องควรมีกระบวนการติดตามและตรวจสอบที่รัดกุม รวมทั้งควรประเมินผลการดำเนินมาตรการอย่างต่อเนื่อง เพื่อให้การใช้งบประมาณมีความคุ้มค่าเป็นไปตามวัตถุประสงค์ และเป็นประโยชน์ต่อการออกแบบมาตรการในระยะต่อไป
18. เรื่อง โครงการสนับสนุนเงินช่วยเหลือเกษตรกรผู้ปลูกข้าวนาปรัง ปี 2568 และโครงการสนับสนุนช่วยเหลือเกษตรกรผู้ปลูกข้าวนาปีและส่งเสริมการเพาะปลูกให้เหมาะสมกับศักยภาพพื้นที่ ปีการผลิต 2568/69
คณะรัฐมนตรีมีมติอนุมัติและเห็นชอบตามที่กระทรวงเกษตรและสหกรณ์ (กษ.) เสนอ ตามความเห็นของสำนักงบประมาณ ดังนี้
1. อนุมัติผ่อนปรนการยกเว้นการไม่ถือปฏิบัติตามมติคณะรัฐมนตรีเมื่อวันที่ 21 พฤศจิกายน 2566 (เรื่อง การจัดทำมาตรการ/โครงการเพื่อสนับสนุนหรือให้ความช่วยเหลือเกษตรกร) ในกรณีให้ทุกหน่วยงานหลีกเลี่ยงการดำเนินการในลักษณะการให้เงินอุดหนุน ช่วยเหลือ ชดเชย หรือประกันราคาสินค้าเกษตร โดยตรงแก่เกษตรกร เฉพาะสินค้าข้าว สำหรับการดำเนินการมาตรการ/เพื่อสนับสนุนหรือให้ความช่วยเหลือเกษตรกรและภาคเกษตรในโอกาสต่อไป เห็นควรให้กระทรวงเกษตรและสหกรณ์ (กษ.) ดำเนินการตามมติคณะรัฐมนตรีเมื่อวันที่ 21 พฤศจิกายน 2566 ในการพิจารณาดำเนินมาตรการหรือโครงการในลักษณะที่เป็นการสนับสนุนการเพิ่มระดับผลผลิต (Productivity) ของภาคการเกษตร การพัฒนาภาคเกษตรตลอดห่วงโซ่อุปทานอย่างเคร่งครัด เพื่อให้การดำเนินมาตรการและโครงการในการช่วยเหลือเกษตรกรผู้ปลูกข้าวเป็นไปอย่างมีประสิทธิภาพและคุ้มค่าในการใช้จ่ายงบประมาณ
2. เห็นชอบโครงการสนับสนุนเงินช่วยเหลือเกษตรกรผู้ปลูกข้าวนาปรัง ปี 2568 (โครงการฯ นาปรัง ปี 2568) และโครงการสนับสนุนช่วยเหลือเกษตรกรผู้ปลูกข้าวนาปี และส่งเสริมการเพาะปลูกให้เหมาะสมกับศักยภาพพื้นที่ ปีการผลิต 2568/69 (โครงการฯ นาปี ปีการผลิต 2568/69) และใช้เงินทุนธนาคารเพื่อการเกษตรและสหกรณ์การเกษตร (ธ.ก.ส.) สำรองจ่ายการดำเนินงานตามโครงการ ทั้ง 2 โครงการ ภายในกรอบวงเงินทั้งสิ้น 45,190.85 ล้านบาท โดยมีรายละเอียด ดังนี้
(1) โครงการฯ นาปรัง ปี 2568 ภายในกรอบวงเงิน 7,284.65 ล้านบาท เฉพาะปี 2568 เท่านั้น
(2) โครงการฯ นาปี ปีการผลิต 2568/69 ภายในกรอบวงเงิน 37,906.20 ล้านบาท
ซึ่งในการดำเนินโครงการทั้ง 2 โครงการดังกล่าว ขอให้รัฐบาลรับภาระชดเชยอัตราต้นทุนเงินให้ ธ.ก.ส. ในอัตราต้นทุนทางการเงินของ ธ.ก.ส. ประจำไตรมาส บวก 1 โดยให้มีการปรับเปลี่ยนอัตราต้นทุนทางการเงินตามอัตราที่แท้จริงทุกไตรมาส เช่นเดียวกับการชดเชยโครงการประเภทเงินสำรองจ่ายโครงการอื่นๆ ที่ผ่านมาของรัฐบาล ทั้งนี้ การปรับลดอัตราค่าชดเชยต้นทุนเงินทั้ง 2 โครงการข้างต้น เนื่องจากค่าชดเชยต้นทุนเงินใช้อัตราต้นทุนทางการเงินของ ธ.ก.ส. ประจำไตรมาส บวก 1 ปัจจุบัน ณ 30 มิถุนายน 2568 เท่ากับ 2.02 บวกค่าดำเนินการ 1 รวมเป็น 3.02% แต่ ธ.ก.ส. พิจารณาโดยใช้อัตราต้นทุน ณ 31 มีนาคม 2568 เท่ากับ 2.05 บวกค่าดำเนินการ 1 รวมเป็น 3.05% โดยค่าใช้จ่ายที่จะเกิดขึ้นและเป็นภาระต่องบประมาณนั้น ให้ ธ.ก.ส. จัดทำแผนการปฏิบัติงานและแผนการใช้จ่ายงบประมาณ เพื่อเสนอขอรับการจัดสรรงบประมาณรายจ่ายประจำปีตามความจำเป็นเหมาะสมและภาระค่าใช้จ่ายที่เกิดขึ้นจรงตามขั้นตอนต่อไป
สาระสำคัญ
กระทรวงเกษตรและสหกรณ์ (กษ.) ขอเสนอโครงการฯ นาปรัง ปี 2568 และโครงการฯ นาปี ปีการผลิต 2568/69 โดยมีรายละเอียด ดังนี้
1. ขอยกเว้นการไม่ถือปฏิบัติตามมติคณะรัฐมนตรีเมื่อวันที่ 21 พฤศจิกายน 2566 ดังกล่าวข้างต้นในกรณีให้ทุกหน่วยงานหลีกเลี่ยงการดำเนินการในลักษณะการให้เงินอุดหนุน ช่วยเหลือ ชดเชย หรือประกันราคาสินค้าเกษตรโดยตรงแก่เกษตรกรเฉพาะสินค้าข้าว เนื่องจากเกษตรกรผู้ปลูกข้าวเดือดร้อนจากปัญหาราคาข้าวตกต่ำ ชาวนาขาดสภาพคล่องทางการเงิน และต้นทุนการผลิตราคาสูงขึ้น
2. โครงการฯ นาปรัง ปี 2568 และโครงการฯ นาปี ปีการผลิต 2568/69 ที่ กษ. เสนอในครั้งนี้ มีวัตถุประสงค์และวิธีการดำเนินงานในลักษณะเช่นเดียวกับโครงการสนับสนุนค่าบริหารจัดการและพัฒนาคุณภาพผลผลิตเกษตรกรผู้ปลูกข้าว ปีการผลิต 2567/68 (อย่างไรก็ตาม ที่ผ่านมาคณะรัฐมนตรียังไม่เคยให้ความช่วยเหลือเกษตรกร ผู้ปลูกข้าวนาปรังในลักษณะนี้) โดยมีรายละเอียดสรุปได้ ดังนี้
หัวข้อ
โครงการฯ นาปรัง ปี 2568
โครงการฯ นาปี ปีการผลิต 2568/69
วัตถุประสงค์
เพื่อบรรเทาความเดือดร้อนและส่งเสริมให้เกษตรกรมีรายได้เพียงพอต่อการดำรงชีพลดค่าใช้จ่ายในการเพาะปลูกข้าว รวมถึงสนับสนุนให้เกษตรกรมีแรงจูงใจในการพัฒนาประสิทธิภาพและคุณภาพของการผลิตข้าว
กลุ่มเป้าหมาย
เกษตรกรที่ขึ้นทะเบียนกับกรมส่งเสริมการเกษตรประมาณ 5.491 ล้านครัวเรือน
0.861 ล้านครัวเรือน
4.63 ล้านครัวเรือน
วิธีการให้ความ
ช่วยเหลือ
เกษตรกรจะได้รับเงินช่วยเหลือไร่ละ 1,000 บาท ครัวเรือนละไม่เกิน 10 ไร่หรือครัวเรือนละไม่เกิน 10,000 บาท โดย ธ.ก.ส. จะโอนเงินช่วยเหลือเข้าบัญชีเงินฝากของเกษตรกรที่ได้รับสิทธิ
ระยะเวลาดำเนินโครงการ
ระยะเวลาโครงการฯ ตั้งแต่คณะรัฐมนตรีมีมติเห็นชอบถึงวันที่ 31 ธันวาคม 2568 ระยะเวลาจ่ายเงินช่วยเหลือ หลังจากคณะรัฐมนตรีและคณะกรรมการ ธ.ก.ส. มีมติเห็นชอบจนถึงวันที่ 30 กันยายน 2568
ระยะเวลาโครงการฯ ตั้งแต่คณะรัฐมนตรีมีมติเห็นชอบถึงวันที่ 30 กันยายน 2569 ระยะเวลาจ่ายเงินช่วยเหลือ หลังจากคณะรัฐมนตรีและคณะกรรมการ ธ.ก.ส.
มีมติเห็นชอบจนถึงวันที่ 30 กันยายน 2569
วงเงินโครงการ
7,286.77 ล้านบาท แบ่งเป็น
(1) วงเงินที่จ่ายให้เกษตรกร 7,066.92 ล้านบาท จำแนกเป็น
(2.1) ค่าชดเชยต้นทุนเงินตาม (1) ที่ร้อยละ 3.05ต่อปี2 (7,066.92 ล้านบาท x ร้อยละ 3.05) คิดเป็นวงเงิน 215.54 ล้านบาท
(2.2) ค่าบริหารจัดการโครงการ วงเงิน 4.31 ล้านบาท (5 บาท/ครัวเรือน 0.861 ล้านครัวเรือน)
37,917.23 ล้านบาท แบ่งเป็น
(1) วงเงินสนับสนุนเพื่อเป็นค่าบริหารจัดการ 36,772.52 ล้านบาท (ประมาณการพื้นที่ได้รับสิทธิ 36.77 ล้านไร่)
(2) ค่าใช้จ่ายในการดำเนินการรวม 1,144.71 ล้านบาท จำแนกเป็น
(2.1) ค่าชดเชยต้นทุนเงินตาม (1) ที่ร้อยละ 3.05ต่อปี2 (36,772.52 ล้านบาท x ร้อยละ 3.05) คิดเป็นวงเงิน 1,121.56 ล้านบาท
(2.2) ค่าบริหารจัดการโครงการ วงเงิน 23.15 ล้านบาท (5 บาท/ครัวเรือน 4.63 ล้านครัวเรือน)
ภาระทางการคลัง
การดำเนินโครงการดังกล่าว ใช้เงินงบประมาณ 45,204 ล้านบาท โดยขอให้กระทรวงพาณิชย์ กษ. กระทรวงการคลัง และสำนักงบประมาณ จัดสรรงบประมาณรายจ่ายประจำปีงบประมาณ พ.ศ. 2570 คืน ธ.ก.ส. เต็มจำนวน และให้นำค่าใช้จ่ายที่ถูกปรับลดจากที่ธนาคารเสนอเป็นส่วนหนึ่งในการปรับตัวชี้วัดทางการเงินที่เกี่ยวข้องตามบันทึกข้อตกลงการประเมินผลการดำเนินงานรัฐวิสาหกิจ เพื่อบวกกลับเป็นรายได้ทางบัญชีสำหรับการคำนวณการจัดสรรกำไรสุทธิ และแยกบัญชีการดำเนินงานตามโครงการนี้ออกจากการดำเนินงานปกติภายใต้ระบบบัญชีธุรกรรมนโยบายรัฐ (Public Service Account : PSA)
ทั้งนี้ คณะกรรมการนโยบายและบริหารข้าวแห่งชาติ [รองนายกรัฐมนตรี (นายพิชัย
ชุณหวชิร) เป็นประธาน] ในคราวประชุมครั้งที่ 3/2568 เมื่อวันที่ 13 สิงหาคม 2568 ได้มีมติเห็นชอบด้วยแล้ว
ทั้งนี้ เห็นควรมอบหมายให้กระทรวงเกษตรและสหกรณ์ กระทรวงพาณิชย์ ธ.ก.ส. และหน่วยงานที่เกี่ยวข้องจัดทำระบบหรือกลไกในการตรวจสอบที่มีมาตรฐาน เพื่อให้สามารถรวบรวมข้อมูลได้อย่างถูกต้องและทันสถานการณ์ รวมทั้งบูรณาการข้อมูลการลงทะเบียนเกษตรกรผู้ปลูกข้าว จำนวนเกษตรกร จำนวนพื้นที่เพาะปลูก ราคาซื้อขายในตลาด ปริมาณผลผลิตต่อไร่ ต้นทุนการผลิตต่อไร่ เพื่อจัดทำอัตราการช่วยเหลือเกษตรกรให้มีความเหมาะสมตามความจำเป็น ข้อมูลเกษตรกรไม่ตกหล่นและไม่ซ้ำซ้อนในทุกมิติ โดยดำเนินการในพื้นที่ที่อนุญาตให้ใช้ประโยชน์ที่ดิน ตามนัยมติคณะรัฐมนตรีเมื่อวันที่ 17 กันยายน 2556 รวมทั้งการปฎิบัติตามขั้นตอนของกฎหมาย ระเบียบ ข้อบังคับ และมติคณะรัฐมนตรี ตลอดจนจัดทำระบบการรายงาน การติดตาม และการประเมินผลสัมฤทธิ์ และประโยชน์ที่เกษตรกรจะได้รับจากการดำเนินโครงการ เพื่อให้มีข้อมูลในการบริหารงานอย่างถูกต้องครบถ้วน และการกำหนดนโยบายภาครัฐที่เหมาะสมและยั่งยืนต่อไป
ต่างประเทศ
19. เรื่อง ร่างบันทึกความเข้าใจว่าด้วยความร่วมมือด้านการอุดมศึกษาวิทยาศาสตร์ เทคโนโลยีวิจัยและนวัตกรรม ระหว่างรัฐบาลแห่งราชอาณาจักรไทยกับรัฐบาลแห่งสหราชอาณาจักรบริเตนใหญ่และไอร์แลนด์เหนือ
คณะรัฐมนตรีมีมติเห็นชอบ ตามที่กระทรวงการอุดมศึกษา วิทยาศาสตร์ วิจัยและนวัตกรรม (อว.) เสนอ ดังนี้
1. เห็นชอบร่างบันทึกความเข้าใจว่าด้วยความร่วมมือด้านการอุดมศึกษา วิทยาศาสตร์ เทคโนโลยี วิจัยและนวัตกรรม ระหว่างรัฐบาลแห่งราชอาณาจักรไทย กับรัฐบาลแห่งสหราชอาณาจักรบริเตนใหญ่และไอร์แลนด์เหนือ (สหราชอาณาจักร) (ร่างบันทึกความเข้าใจฯ) ทั้งนี้ หากมีความจําเป็นต้องปรับปรุงแก้ไขร่างบันทึกความเข้าใจฯ ในส่วนที่ไม่ใช่สาระสําคัญ หรือไม่ขัดต่อผลประโยชน์ของไทย ขอให้ อว. หารือร่วมกับกรมสนธิสัญญาและกฎหมายกระทรวงการต่างประเทศ (กต.) เพื่อพิจารณาดำเนินการในเรื่องนั้น ๆ โดยไม่ต้องเสนอคณะรัฐมนตรีเพื่อพิจารณาอีก
2. อนุมัติให้รัฐมนตรีว่าการกระทรวงการอุดมศึกษา วิทยาศาสตร์ วิจัยและนวัตกรรม หรือผู้แทนที่ได้รับมอบหมายจากรัฐมนตรีว่าการกระทรวงการอุดมศึกษา วิทยาศาสตร์ วิจัยละนวัตกรรม เป็นผู้ลงนามในร่างบันทึกความเข้าใจ
สาระสำคัญของเรื่อง
ร่างบันทึกความเข้าใจว่าด้วยความร่วมมือด้านการอุดมศึกษา วิทยาศาสตร์ เทคโนโลยี วิจัยและนวัตกรรม ระหว่างรัฐบาลแห่งราชอาณาจักรไทย กับรัฐบาลแห่งสหราชอาณาจักรบริเตนใหญ่และไอร์แลนด์เหนือ (สหราชอาณาจักร) (ร่างบันทึกความเข้าใจฯ) มีสาระสําคัญเป็นการยกระดับความร่วมมือด้านการอุดมศึกษา วิทยาศาสตร์ วิจัยและนวัตกรรมระหว่างกัน ตลอดจนเพื่อกำหนดทิศทาง การดําเนินงานในสาขาและมิติที่สอดคล้องกับความสนใจและประโยชน์ของทั้งสองฝ่าย โดยมีสาขาความร่วมมือ เช่น ธุรกิจ เศรษฐศาสตร์ กฎหมาย สุขภาพ ชีววิทยาศาสตร์ วิศวกรรมศาสตร์ สภาพทางภูมิอากาศ และสิ่งแวดล้อม มีขอบเขตความร่วมมือ เช่น ส่งเสริมโอกาสการวิจัยและนวัตกรรมร่วมเพื่อแก้ไขปัญหา ทั้งในระดับท้องถิ่นและระดับโลก ส่งเสริมความเป็นเลิศในด้านการเรียนการสอนและการประเมินผล ผ่านการแลกเปลี่ยน การให้ความช่วยเหลือ และการสนับสนุนที่เป็นประโยชน์ร่วมกัน ทั้งนี้ บันทึกความเข้าใจฯ มีระยะเวลาบังคับใช้ 3 ปี นับตั้งแต่วันที่ลงนาม ซึ่งกระทรวงการอุดมศึกษา วิทยาศาสตร์วิจัยเละนวัตกรรม และสถานเอกอัครราชทูตอังกฤษประจําประเทศไทยจะจัดให้มีการลงนามในบันทึกความเข้าใจ ช่วงเดือนสิงหาคม 2568 ซึ่งเป็นส่วนหนึ่งของกิจกรรมเนื่องในโอกาสการเฉลิมฉลอง 170 ปี แห่งความสัมพันธ์ทางการทูตไทย-สหราชอาณาจักร
กระทรวงการต่างประเทศ พิจารณาแล้วไม่มีข้อขัดข้องต่อสารัตถะและถ้อยคำโดยรวมของร่างบันทึกความเข้าใจฯ รวมทั้งมีความเห็นสอดคล้องกับสำนักงานคณะกรรมการกฤษฎีกาว่าร่างบันทึกความเข้าใจฯไม่มีการใช้ถ้อยคำที่มุ่งหมายให้เกิดผลผูกพันทางกฎหมายระหว่างกันตามกฎหมายระหว่างประเทศและไม่เป็นหนังสือสัญญาตามมาตรา 178 ของรัฐธรรมนูญแห่งราชอาณาจักรไทยประกอบกับกระทรวงการพัฒนาสังคมและความมั่นคงของมนุษย์ (พม.) กระทรวงทรัพยากรธรรมชาติและสิ่งแวดล้อม กระทรวงแรงงาน กระทรวงวัฒนธรรม กระทรวงศึกษาธิการ และกระทรวงสาธารณสุขพิจารณาแล้วไม่ขัดข้อง/เห็นชอบ/เห็นด้วย กับร่างบันทึกความเข้าใจฯ
20. เรื่อง ขออนุมัติการรับรองร่างขอบเขตหน้าที่และแนวปฏิบัติของกองทุนกีฬาอาเซียน
คณะรัฐมนตรีมีมติเห็นชอบตามที่กระทรวงการท่องเที่ยวและกีฬา (กก.) เสนอ ดังนี้
1.เห็นชอบต่อร่างขอบเขตหน้าที่ของกองทุนกีฬาอาเซียน (ASEAN Sports Fund Terms of Reference) และร่างแนวปฏิบัติการสมทบเงินทุนและการใช้เงินของกองทุนกีฬาอาเซียน (Guidelines of the Contribution and Utilisation of the ASEAN Sports Fund) (ร่าง TOR ของกองทุนกีฬาอาเซียน) โดยหากมีความจำเป็นต้องปรับเปลี่ยน ถ้อยคำในส่วนที่ไม่ใช่สาระสำคัญหรือไม่ขัดกับหลักการที่คณะรัฐมนตรีให้ความเห็นชอบไว้ ให้ กก. โดยกรมพลศึกษา ดำเนินการได้โดยให้นำเสนอคณะรัฐมนตรีทราบภายหลัง
2. อนุมัติให้รัฐมนตรีว่าการกระทรวงท่องเที่ยวและกีฬา หรือผู้ที่ได้รับมอบหมายให้การรับรอง
ร่าง TOR ของกองทุนกีฬาอาเซียน
3. อนุมัติในหลักการให้ กก. โดยกรมพลศึกษาจ่ายเงินสมทบเข้ากองทุนกีฬาอาเซียนรายปีตามอัตราที่กำหนดไว้ในร่าง TOR. ของกองทุนกีฬาอาเซียนเป็นประจำทุกปี
[จำนวน 5,000 ดอลลาร์สหรัฐ หรือประมาณ 200,000 บาท (1 ดอลลาร์ = 40 บาท) และค่าธรรมเนียมการโอนเงินระหว่างประเทศ จำนวน 1,200 บาท รวมทั้งสิ้น 201,200 บาท/ปี] โดยไม่ต้องเสนอเรื่องให้คณะรัฐมนตรีพิจารณาอีก และให้ กก. โดยกรมพลศึกษานำเสนอขออนุมัติคณะรัฐมนตรีอีกครั้ง หากมีการปรับเปลี่ยนรายละเอียดการจ่ายเงินสมทบเข้ากองทุนกีฬาอาเซียนในร่าง TOR ของกองทุนกีฬาอาเซียน
สาระสำคัญของเรื่อง
1. ในการประชุมเจ้าหน้าที่อาวุโสสาขากีฬาอาเซียน ครั้งที่ 15 เมื่อเดือนตุลาคม 2567 ที่ประชุมได้มีการรับรองในหลักการร่าง TOR ของกองทุนกีฬาอาเซียน และเห็นชอบให้เริ่มสมทบเงินเข้ากองทุนกีฬาอาเซียนประจำปี ในปี ค.ศ. 2026 (พ.ศ. 2569) เป็นต้นไป และให้ประเทศสมาชิกอาเซียนดำเนินการส่วนที่เกี่ยวข้องให้เสร็จสิ้นตามกระบวนการภายในประเทศของตน โดยประเทศไทยได้แจ้งให้ที่ประชุมทราบว่าประเทศไทยจะให้การรับรองอย่างเป็นทางการเมื่อได้รับความเห็นชอบจากคณะรัฐมนตรีแล้วพร้อมทั้งจะแจ้งให้สำนักเลขาธิการอาเซียนทราบในโอกาสต่อไป เพื่อรายงานต่อที่ประชุมรัฐมนตรีกีฬาอาเซียน ครั้งที่ 8 ในเดือนตุลาคม 2568
2. เรื่องนี้กระทรวงการท่องเที่ยวและกีฬา (กก.) นำเสนอคณะรัฐมนตรีพิจารณาให้ความเห็นชอบ ร่างขอบเขตหน้าที่ของกองทุนกีฬาอาเซียน (ASEAN Sports Fund Terms of Reference)และร่างแนวปฏิบัติการสมทบเงินทุนและการใช้เงินของกองทุนกีฬาอาเซียน (ภาคผนวก) ซึ่งมีวัตถุประสงค์เพื่อสนับสนุนการดำเนินงานของเจ้าหน้าที่อาวุโสสาขากีฬาอาเซียนในการดำเนินการตามแผนการดำเนินงานด้านกีฬาอาเซียน รวมถึงการทำงานขององค์กรกีฬาและเยาวชนของประเทศสมาชิกอาเซียนในด้านกีฬาสำหรับการแข่งขันที่ไม่ใช่กีฬาอาชีพและด้านอื่น ๆ ที่ต้องการการสนับสนุนการระดมทรัพยากร โดยประเทศสมาชิกจะต้องสมทบเงินเข้ากองทุนกีฬาอาเซียน ตามกฎข้อบังคับจากประเทศสมาชิกอาเซียนเป็นจำนวนเงิน 5,000 ดอลลาร์สหรัฐ/ต่อปี [ประมาณ 200,000 บาท (1 ดอลลาร์ = 40 บาท)] ซึ่งร่างเอกสารดังกล่าวมีสาระสำคัญเป็นการกำหนดรายละเอียดเกี่ยวกับขั้นตอนการสมทบเงินเข้ากองทุนกีฬาอาเซียน สิทธิในการขอใช้เงินกองทุนกีฬาอาเซียน ขั้นตอนการเบิกจ่ายและการติดตามผลการดำเนินงาน
3. กระทรวงการต่างประเทศพิจารณาแล้วไม่ขัดข้องในสารัตถะและถ้อยคำโดยรวมของร่างเอกสารทั้ง 2 ฉบับ และมีความเห็นสอดคล้องกับสำนักงานคณะกรรมการกฤษฎีกาว่า เอกสารดังกล่าวไม่เข้าลักษณะเป็นหนังสือสัญญาตามมาตรา 178 ของรัฐธรรมนูญแห่งราชอาณาจักรไทย สำหรับค่าใช้จ่ายที่จะเกิดขึ้นในการจ่ายเงินสมทบเข้ากองทุนกีฬาอาเซียนรายปี โดยเริ่มตั้งแต่ปี พ.ศ. 2569 เป็นต้นไป ในอัตรา 5,000 ดอลลาร์สหรัฐ (ประมาณ 200,000 บาท) และค่าธรรมเนียมการโอนเงินระหว่างประเทศ (จำนวน 1,200 บาท) สำนักงบประมาณพิจารณาแล้วเห็นสมควรให้กรมพลศึกษาพิจารณาปรับแผนการปฏิบัติงานและแผนการใช้จ่ายงบประมาณ โดยโอนงบประมาณรายจ่าย โอนเงินจัดสรรหรือเปลี่ยนแปลงเงินจัดสรร แล้วแต่กรณี ตามระเบียบว่าด้วยการบริหารงบประมาณ พ.ศ. 2562 และที่แก้ไขเพิ่มเติมและจัดทำแผนปฏิบัติงานและแผนการใช้จ่ายงบประมาณ เพื่อเสนอขอตั้งงบประมาณรายจ่ายประจำปีตามความจำเป็นและเหมาะสมตามขั้นตอนต่อไป
21. เรื่อง ร่างเอกสารการยกระดับความสัมพันธ์ประเทศไทย - ราชอาณาจักรสวีเดน สู่การเป็นหุ้นส่วนทางยุทธศาสตร์ (Thailand - Sweden Strategic Partnership)
คณะรัฐมนตรีมีมติเห็นชอบร่างเอกสารการยกระดับความสัมพันธ์ประเทศไทย - ราชอาณาจักรสวีเดน (สวีเดน) สู่การเป็นหุ้นส่วนทางยุทธศาสตร์ (Thailand - Sweden Strategic Partnership) (ร่างเอกสารฯ) ทั้งนี้ หากมีการแก้ไขร่างเอกสารฯ ในส่วนที่มิใช่สาระสำคัญหรือไม่ขัดต่อผลประโยชน์ของประเทศไทย อนุมัติให้ กต. พิจารณาดำเนินการโดยไม่ต้องขอความเห็นชอบจากคณะรัฐมนตรีอีก รวมทั้งให้รัฐมนตรีว่าการกระทรวงการต่างประเทศ หรือผู้แทนที่ได้รับมอบหมาย เป็นผู้ลงนามในร่างเอกสารฯ ตามที่กระทรวงการต่างประเทศ (กต.) เสนอ ดังนี้
สาระสำคัญ
ร่างเอกสารการยกระดับความสัมพันธ์ประเทศไทย - ราชอาณาจักรสวีเดน สู่การเป็นหุ้นส่วนทางยุทธศาสตร์ (Thailand - Sweden Strategic Partnership) มีสาระสำคัญเป็นการยกระดับความสัมพันธ์ทวิภาคีสู่การเป็นหุ้นส่วนทางยุทธศาสตร์ เพื่อแสดงถึงความมุ่งมั่นทางการเมืองในการส่งเสริมและขับเคลื่อนความร่วมมือในสาขาที่เป็นผลประโยชน์ร่วมกัน เช่น การกำหนดกลไกการหารือทวิภาคีทางการเมืองเชิงยุทธศาสตร์ การค้า การลงทุน ความร่วมมือด้านการป้องกันประเทศ ทั้งนี้ จะมีการร่วมลงนามในร่างเอกสารฯ ในห้วงการเยือนสวีเดนอย่างเป็นทางการของรัฐมนตรีว่าการกระทรวงการต่างประเทศในระหว่างวันที่ 24 – 26 สิงหาคม 2568 ซึ่ง กต. เห็นว่า ร่างเอกสารฯ ไม่เป็นสนธิสัญญาตามกฎหมายระหว่างประเทศและไม่เป็นหนังสือสัญญาตามมาตรา 178 ของรัฐธรรมนูญแห่งราชอาณาจักรไทย
22. เรื่อง การขอความเห็นชอบต่อเอกสารผลลัพธ์ของการประชุมรัฐมนตรีต่างประเทศของกรอบเวทีความร่วมมือระหว่างเอเชียตะวันออกกับลาตินอเมริกา ครั้งที่ 10
คณะรัฐมนตรีมีมติเห็นชอบในหลักการต่อร่างปฏิญญากรุงอูลานบาตอร์ (Ulaanbaatar Declaration)  (ร่างปฏิญญาฯ) ที่จะรับรองในที่ประชุมรัฐมนตรีต่างประเทศของกรอบเวทีความร่วมมือระหว่างเอเชียตะวันออกกับลาตินอเมริกา ครั้งที่10 (10th Foreign Ministers’ Meeting of the Forum for East Asia – Latin America Cooperation : FEALAC FMM) และหากมีความจำเป็นจะต้องปรับปรุงแก้ไขร่างเอกสารดังกล่าวที่ไม่ใช่สาระสำคัญหรือไม่ขัดต่อผลประโยชน์ของประเทศไทย ขอให้ กต. ดำเนินการได้ โดยไม่ต้องนำเสนอคณะรัฐมนตรีเพื่อพิจารณาอีกครั้ง รวมทั้ง อนุมัติให้รัฐมนตรีว่าการกระทรวงต่างประเทศหรือผู้ที่ได้รับมอบหมายเป็นหัวหน้าคณะผู้แทนไทยเข้าร่วมการประชุม FEALAC FMM ครั้งที่ 10 และร่วมรับรองร่างเอกสารดังกล่าว ตามที่กระทรวงการต่างประเทศ (กต.) เสนอ
สาระสำคัญของเรื่อง
1. กต. แจ้งว่า การประชุม FEALAC จัดตั้งขึ้นเพื่อส่งเสริมความร่วมมือระหว่างภูมิภาคเอเชียตะวันออกกับภูมิภาคลาตินอเมริกาในทุกด้าน โดยดำเนินการผ่านประเทศผู้ประสานงานของแต่ละภูมิภาค มีวาระดำรงตำแหน่งคราวละสองปี ปัจจุบันประเทศมองโกเลียและโดมินิกันดำรงตำแหน่งประเทศผู้ประสานงานของภูมิภาคเอเชียตะวันออกและภูมิภาคลาตินอเมริกาตามลำดับโดยประเทศมองโกเลียเข้ารับตำแหน่งประเทศผู้ประสานงาน วาระปี ค.ศ. 2025 – 2027ขณะที่โดมินิกันรักษาการประเทศผู้ประสานงานของภูมิภาคลาตินอเมริกาตั้งแต่ 2561
2. ประเทศมองโกเลียในฐานะประเทศผู้ประสานงานภูมิภาคเอเชียตะวันออกวาระปี ค.ศ. 2025 – 2027 จะเป็นเจ้าภาพจัดการประชุมระดับเจ้าหน้าที่อาวุโส (Senior Officials’ Meeting : SOM) ครั้งที่ 24 และการประชุมคณะทำงาน ระหว่างวันที่ 20 – 21 สิงหาคม 2568 และการประชุม FEALAC FMM ครั้งที่ 10 ในวันที่ 22 สิงหาคม 2568 ณ กรุงอูลานบาตอร์ ประเทศมองโกเลีย โดยได้รับเชิญรัฐมนตรีว่าการกระทรวงการต่างประเทศเข้าร่วมการประชุมฯ โดยจะมีการรับรองร่างปฏิญญากรุงอูลานบาตอร์ซึ่งเป็นเอกสารผลลัพธ์ของการประชุม FEALAC FMM ครั้งที่ 10
3. ร่างปฏิญญาฯ มีสาระสำคัญสะท้อนเจตนารมณ์ของประเทศสมาชิกในการเสริมความเชื่อมโยงระหว่างประเทศสมาชิก และเพิ่มพูนความร่วมมือในสาขาต่าง ๆ เพื่อรับมือกับความท้าทายระดับโลก ผ่าน “วิสัยทัศน์สำหรับ 25 ปี และต่อไปภายหน้าเพื่อภูมิภาคเอเชียตะวันออกและลาตินอเมริกา” โดยให้ความสำคัญกับประเด็นหลัก ได้แก่ (1) การเสริมสร้างการบริหารเชิงสถาบันของ FEALAC ให้แข็งแกร่ง (2) การส่งเสริมให้ FEALAC เป็นเวทีความร่วมมือที่มีความเป็นสากลมากขึ้น และการสร้างความตระหนักรู้เกี่ยวกับ FEALAC ในระดับโลก (3) การสนับสนุนให้การดำเนินการต่าง ๆ มีความต่อเนื่อง มีประสิทธิภาพ มีความยั่งยืน และมีผลเป็นรูปธรรม (4) การส่งเสริมความมั่นคงและความยั่งยืน โดยการส่งเสริมความแข็งแกร่งให้แกเศรษฐกิจโลก การรับมือและประโยชน์จากโอกาสและความท้าทายของแนวโน้มใหม่ ๆ เช่น ปัญญาประดิษฐ์ การเปลี่ยนผ่านสู่เศรษฐกิจสีเขียวและดิจิทัล (5) การส่งเสริมความร่วมมือด้านสิ่งแวดล้อม (6) การเสริมสร้างความเชื่อมโยงทางวัฒนธรรมและการเปลี่ยนแปลงระหว่างประชาชนระหว่างสองภูมิภาค และ (7) การส่งเสริมประสิทธิภาพของกองทุนภายใต้สหประชาชาติซึ่งมีผู้บริจาคหลายประเทศของ FEALAC (FEALAC Multi – Donor Trust Fund) คณะทำงานและโครงการต่าง ๆ ภายใต้ FEALAC
4. กต. เห็นว่า ร่างปฏิญญาฯ ไม่มีถ้อยคำหรือบริบทใดที่มุ่งจะก่อให้เกิดพันธกรณีภายใต้บังคับขอกฎหมายระหว่างประเทศ ประกอบกับไม่มีการลงนามในร่างปฏิญญาดังกล่าวจึงไม่เป็นสนธิสัญญาตามกฎหมายระหว่างประเทศ และไม่เป็นหนังสือสัญญาตามมาตรา 178 ของรัฐธรรมนูญแห่งราชอาณาจักรไทย
23. เรื่อง รายงานผลการดำเนินโครงการขยายตลาดเชิงรุกเพื่อเพิ่มการจ้างแรงงานไทยในต่างประเทศ กิจกรรม “MOL Overseas Matching”
คณะรัฐมนตรีมีมติรับทราบรายงานผลการดำเนินโครงการขยายตลาดเชิงรุกเพื่อเพิ่มการจ้างแรงงานไทยในต่างประเทศ กิจกรรม “MOL Overseas Matching” ตามที่กระทรวงแรงงาน (รง.) เสนอ
สาระสำคัญ
1. กระทรวงแรงงาน (รง.) รายงานว่า ปัจจุบันแรงงานไทยมีความต้องการไปทำงานในต่างประเทศจำนวนมาก เนื่องจากได้รับค่าตอบแทนที่สูงกว่าการทำงานในประเทศ แต่ตำแหน่งงานในต่างประเทศเดิม ที่ตลาดแรงงานไทยเคยครองส่วนแบ่งตลาดการจ้างงานในสัดส่วนที่สูงเริ่มถูกตลาดแรงงานต่างชาติจากชาติอื่น ๆ เข้ามาแย่งชิงส่วนแบ่งตลาดการจ้างงานของแรงงานไทยเพิ่มมากขึ้น เช่น สาธารณรัฐประชาชนจีน สาธารณรัฐสังคมนิยมเวียดนาม สาธารณรัฐอินโดนีเซีย สาธารณรัฐฟิลิปปินส์ สาธารณรัฐอินเดีย สาธารณรัฐสังคมนิยมประชาธิปไตยศรีลังกา สาธารณรัฐประชาชนบังกลาเทศ รง. จึงมีนโยบายกระตุ้นการจ้างงานตามความต้องการในระบบเศรษฐกิจด้วยมาตรการรักษาตลาดแรงงานเดิมควบคู่กับการส่งเสริมและขยายตลาดแรงงานใหม่ในสาขาอาชีพต่าง ๆ ที่แรงงานไทยมีทักษะและความสามารถ และเป็นที่ต้องการของตลาดแรงงานในต่างประเทศ โดยจัดทำโครงการขยายตลาดเชิงรุกเพื่อเพิ่มการจ้างแรงงานไทยในต่างประเทศ (โครงการขยายตลาดเชิงรุกฯ) ผ่านกิจกรรมหลัก “MOL Overseas Matching” เพื่อกระชับความสัมพันธ์ด้านแรงงานกับประเทศผู้รับ เยี่ยมเยือนพบปะนายจ้าง/ผู้ประกอบการเพื่อนำไปสู่การได้รับจัดสรรโควตาการจ้างงาน โดยในปีงบประมาณ พ.ศ. 2568 มีเป้าหมายจัดส่งแรงงานไทยไปทำงานในต่างประเทศ จำนวน 100,000 คน ตามที่ รง. ได้ทำความตกลงไว้กับประเทศปลายทางเช่น สาธารณรัฐเกาหลี (เกาหลีใต้) ประเทศญี่ปุ่น (ญี่ปุ่น) ราชอาณาจักรซาอุดีอาระเบีย สมาพันธรัฐสวิส รัฐอิสราเอล สาธารณรัฐฟินแลนด์ ราชอาณาจักรสวีเดน เขตบริหารพิเศษฮ่องกง (ฮ่องกง) และเขตบริหารพิเศษมาเก๊า (มาเก๊า) ทั้งนี้ ที่ผ่านมา รง. โดยสำนักงานปลัดกระทรวงแรงงาน สำนักประสานความร่วมมือระหว่างประเทศ และสำนักงานแรงงานในต่างประเทศเป็นหน่วยงานหลักในการดำเนินการโครงการขยายตลาดเชิงรุกฯ โดยได้ดำเนินการมาแล้วใน 3 ประเทศ 4 พื้นที่ได้แก่ ญี่ปุ่น อิสราเอล และสาธารณรัฐประชาชนจีน (ฮ่องกงและมาเก๊า) มีสาระสำคัญสรุปได้
ประเทศ/พื้นที่/วันที่ดำเนินการ
ผลการดำเนินการ เช่น
ญี่ปุ่น
(ระหว่างวันที่ 17-21 ธันวาคม 2567
1) การหารือกับเอกอัครราชทูต ณ กรุงโตเกียว (นายวิชชุ เวชชาชีวะ)
เช่น แนวทางการขยายตลาดแรงงานในญี่ปุ่นมุ่งเน้นไปยังกลุ่มเป้าหมายที่เป็นนักศึกษาระดับประกาศนียบัตรวิชาชีพและประกาศนียบัตรวิชาชีพชั้นสูง
ในภาคตะวันออกเฉียงเหนือและภาคเหนือ
2) การมอบประกาศเกียรติคุณอาสาสมัครแรงงานดีเด่น พ.ศ. 2567 ให้แก่
นางมาลี วาดะ เพื่อเป็นขวัญและกำลังใจ และพบปะแลกเปลี่ยนข้อคิดเห็น
กับผู้แทนอาสาสมัครแรงงานไทยในญี่ปุ่น เช่น การขอรับการสนับสนุนงบประมาณจาก รง. ในการจัดฝึกอบรมเพิ่มศักยภาพด้านแรงงานให้แก่กลุ่มแม่บ้านคนไทยในญี่ปุ่น โดยเฉพาะทักษะทำงานเป็นพนักงานแคชเชียร์ในซูเปอร์มาร์เก็ตของญี่ปุ่น ซึ่งรัฐมนตรีว่าการกระทรวงแรงงานได้ขอให้อาสาสมัครแรงงานจัดทำข้อมูลที่เกี่ยวข้อง ส่งให้สำนักงานแรงงานในญี่ปุ่นเพื่อประสานงานมายัง รง. ต่อไป
3) การหารือข้อราชการร่วมกับรัฐมนตรีว่าการกระทรวงสาธารณสุข แรงงานและสวัสดิการญี่ปุ่น (Mr. Takamaro Fukuoka) พบว่าญี่ปุ่นมีความต้องการแรงงานต่างชาติจำนวนมาก โดยเฉพาะสาขางานบริบาลและบริการ ซึ่งฝ่ายไทยได้ขอให้ฝ่ายญี่ปุ่นพิจารณารับแรงงานไทยเข้ามาทำงานในสาขาดังกล่าวและขอรับหลักสูตรงานบริบาลซึ่งเป็นเอกลักษณ์ของประเทศญี่ปุ่น เพื่อพัฒนาฝีมือแรงงานไทยให้มีความพร้อมก่อนเดินทางไปทำงานในญี่ปุ่นต่อไป
4) การหารือระหว่างองค์กรผู้ส่งไทยและองค์กรกำกับดูแลญี่ปุ่น มีองค์กรผู้ส่งไทยเข้าร่วมโครงการฯ จำนวน 21 บริษัท และองค์กรกำกับดูแลญี่ปุ่น จำนวน
24 บริษัท ซึ่งจากการสำรวจพบว่า ญี่ปุ่นมีความต้องการแรงงานไทยสูง
ถึง 2,027 อัตรา โดยเฉพาะแรงงานด้านงานบริบาล งานโรงแรม งานร้านอาหาร
งานอุตสาหกรรมและงานก่อสร้าง
อิสราเอล
(ระหว่างวันที่ 12-17
มกราคม 2568)
1) การหารือร่วมกันระหว่างรัฐมนตรีว่าการกระทรวงแรงงาน ผู้บริหาร รง. และรัฐมนตรีว่าการกระทรวงมหาดไทยอิสราเอล เช่น (1) ขอให้ฝ่ายอิสราเอล พิจารณาให้ความช่วยเหลือติดตามแรงงานไทยที่ถูกจับกุมเป็นตัวประกัน
จากเหตุการณ์เมื่อวันที่ 7 ตุลาคม 2566 เนื่องจากมีแรงงานไทยที่ยังไม่ได้รับการปล่อยตัว จำนวน 6 คน (2) ขอให้มีการพิจารณาจัดส่งแรงงานไทยไปทำงานภาคเกษตรแบบเอกชนกับเอกชน ประมาณร้อยละ 20 – 30 ของความต้องการแรงงานทั้งหมด และขอให้แยกความต้องการแรงงานภาคปศุสัตว์และภาคเกษตรออกจากกัน ซึ่งทางอิสราเอลแจ้งว่าขณะนี้สามารถดำเนินการได้ในภาคก่อสร้างสำหรับภาคเกษตรมีการจัดส่งผ่านโครงการความร่วมมือไทย-อิสราเอลเพื่อการจัดหางานอยู่แล้ว และขอรับข้อเสนอไปพิจารณาในเบื้องต้นก่อนรวมทั้งเห็นด้วยกับการแยกประเภทแรงงาน โดยให้หน่วยปฏิบัติหารือร่วมกันต่อไป
2) การพบปะบริษัทจัดหางาน/นายจ้าง ภาคก่อสร้าง อุตสาหกรรมและ
ภาคการเกษตร เช่น ในปี 2567 มีการแจ้งความต้องการแรงงานภาคก่อสร้างผ่านฝ่ายแรงงานประจำสถานเอกอัครราชทูต ณ กรุงเทลอาวีฟ จำนวนกว่า 8,500 คนและมีแนวโน้มที่จะเพิ่มขึ้นในปี 2568 โดยขอให้ฝ่ายไทยจัดฝึกอบรมเพิ่มทักษะแรงงานให้ตรงกับความต้องการของนายจ้าง ภาคอุตสาหกรรม ในปีที่ผ่านมานายจ้าง มีความต้องการแรงงานไทยเข้ามาทำงานในภาคอุตสาหกรรมสาขาผลิตอาหารไทยประมาณ 180 คน โดยขอให้ฝ่ายแรงงานของไทยหารือกับทางการอิสราเอลเกี่ยวกับความเป็นไปได้ในการลดขั้นตอน/เอกสารการนำเข้าแรงงานมาทำงานในภาคอุตสาหกรรม ภาคเกษตรและป่าไม้ มีความต้องการแรงงานไทยประมาณ 13,000 คน อย่างไรก็ตาม นายจ้างได้พบปัญหาเกี่ยวกับทักษะด้านเกษตรของแรงงานไทยจึงมีข้อเสนอแนะ เช่น ขอให้มีการพัฒนาทักษะด้านการเกษตรให้กับแรงงานไทยก่อนการจัดส่งเพื่อให้แรงงานไทยพร้อมทำงานทันทีเมื่อเดินทางมาถึงอิสราเอล จัดส่งแรงงานที่มีทักษะตรงกับความต้องการของนายจ้างโดยแยกประเภทการทำงานให้ชัดเจน เช่น งานเกษตร งานปศุสัตว์
ขอให้อบรมให้ความรู้ให้กับแรงงานไทยก่อนเดินทางมาทำงานในอิสราเอล โดยเฉพาะเรื่องการปฏิบัติตามกฎหมายท้องถิ่นโดยเคร่งครัด
3) การเยี่ยมให้กำลังใจแรงงานไทย เช่น ร้านอาหาร Super Hamizrah ไร่ไวน์
Domainae du Castel นครเยรูซาเล็ม
4) ภายหลังการดำเนินโครงการฯ พบว่า อิสราเอลมีความต้องการแรงงานไทยจำนวน 21,500 อัตรา แบ่งออกเป็น ภาคเกษตร 13,000 อัตรา และภาคก่อสร้างจำนวน 8,500 อัตรา
ฮ่องกงและมาเก๊า
(ระหว่างวันที่
25 – 28 กุมภาพันธ์ 2568)
1) การหารือข้อราชการร่วมกับกงสุลใหญ่ ณ เมืองฮ่องกง (นายจาตุรนต์
ไชยะคำ) เช่น (1) ขอให้ รง. ให้ความรู้เกี่ยวกับข้อห้ามของฮ่องกงที่ไม่ให้นำเข้าผลิตภัณฑ์ที่มีส่วนผสมของกัญชา (2) ขอให้ รง. ช่วยผลักดันสวัสดิการของพนักงานต้อนรับสายการบินในฮ่องกงที่ทำงานครบ 7 ปี สามารถยื่นคำขอมีถิ่นที่อยู่ถาวรในฮ่องกงได้ 2) การหารือข้อราชการร่วมกับรัฐมนตรีว่าการกระทรวงแรงงานและสวัสดิการฮ่องกง เช่น ขอให้รัฐบาลฮ่องกงให้การสนับสนุนการนำเข้าแรงงานไทยไปทำงานในฮ่องกงเพิ่มมากขึ้น เช่น ภาคบริการ พ่อครัวแม่ครัว ครูมวยไทย ซึ่งในปีที่ผ่านมาฮ่องกงได้อนุมัติโควตาแรงงานต่างชาติ จำนวน 60,000 อัตรา แต่สามารถนำเข้าได้เพียงประมาณ 30,000 อัตรา ปัจจุบันตลาดแรงงานในฮ่องกงขาดแคลนแรงงานกว่า 51,000 อัตรา โดยเฉพาะในสาขาบริการอาหารและเครื่องดื่ม การบริการงานขาย งานก่อสร้าง และช่างเทคนิค หาก รง. สามารถฝึกทักษะแรงงานไทยได้อย่างเหมาะสม รวมถึงมีกระบวนการจัดส่งแรงงานไทยที่ไม่ยุ่งยากจะทำให้ผู้ประกอบการฮ่องกงนำเข้าแรงงานได้อย่างสะดวก และทำให้แรงงานไทยเดินทางไปทำงานที่ฮ่องกงได้มากขึ้น
3) การหารือข้อราชการร่วมกับรัฐมนตรีเศรษฐกิจและการเงินมาเก๊า ปัจจุบันมีแรงงานไทยในมาเก๊าประมาณ 1,040 คน และมีความต้องการจ้างแรงงานกว่า5,000 อัตรา และพร้อมเพิ่มโอกาสการจ้างแรงงานไทยให้มากขึ้น นอกจากนี้
มาเก๊ากำลังขยายการลงทุนในธุรกิจโรงแรมและคาสิโน รวมถึงแผนสร้างเขตเศรษฐกิจพิเศษแห่งใหม่ ซึ่งจะเปิดโอกาสให้มีการจ้างแรงงานได้มากขึ้นด้วย
4) ภายหลังการดำเนินโครงการฯ พบว่า ฮ่องกงและมาเก๊า มีความต้องการแรงงานไทย จำนวน 18,459 อัตรา แบ่งเป็น พ่อครัว แม่ครัว พนักงานในร้านอาหาร
2,259 อัตรา ผู้ฝึกสอนมวยไทย 600 อัตรา ช่างเทคนิค 10,000 อัตรา ภาคบริการสายการบิน 600 อัตรา และภาคบริการและการโรงแรม 5,000 อัตรา
ทั้งนี้ จากการดำเนินโครงการดังกล่าวข้างต้น ในภาพรวมประสบความสำเร็จเป็นอย่างดีได้รับคำชื่นชมจากผู้เข้าร่วมงานเป็นจำนวนมาก และขอให้ กระทรวงแรงงาน (รง.) ดำเนินการเช่นนี้ในปีต่อ ๆ ไปสำหรับแผนการดำเนินการโครงการขยายตลาดเชิงรุกฯ ในระยะต่อไป มีกำหนดจัดขึ้น ณ ไต้หวัน และเกาหลีใต้ ในช่วงเดือนพฤษภาคม 2568 รวมทั้งมีแผนขยายการดำเนินโครงการไปยังประเทศอื่น ๆในอนาคตต่อไป
24. เรื่อง ขอความเห็นชอบรายชื่อผู้ได้รับการคัดเลือกให้ดำรงตำแหน่งผู้แทนไทยในคณะกรรมาธิการอาเซียน
ว่าด้วยการส่งเสริมและคุ้มครองสิทธิสตรีและสิทธิเด็ก ในฐานะผู้เชี่ยวชาญด้านสิทธิเด็ก
คณะรัฐมนตรีมีมติเห็นชอบตามที่กระทรวงการพัฒนาสังคมและความมั่นคงของมนุษย์ (พม.) เสนอ ดังนี้
1. เห็นชอบในการเสนอชื่อผู้ช่วยศาสตราจารย์ประภาภรณ์ ติวยานนท์ มงคลวนิช เป็นผู้ได้รับการคัดเลือกให้ดำรงตำแหน่งผู้แทนไทยในคณะกรรมาธิการอาเซียนว่าด้วยการส่งเสริมและคุ้มครองสิทธิสตรีและสิทธิเด็ก [ASEAN Commission on the Promotion and Protection of the Rights of Women and Children (ACWC)] ในฐานะผู้เชี่ยวชาญ ด้านสิทธิเด็ก โดยมีวาระการดำรงตำแหน่ง 3 ปี นับตั้งแต่วันที่คณะรัฐมนตรีได้มีมติเห็นชอบ
2. ให้รัฐมนตรีว่าการกระทรวงการพัฒนาสังคมและความมั่นคงของมนุษย์ ในฐานะรัฐมนตรีที่รับผิดชอบด้านสวัสดิการสังคมและการพัฒนาของประเทศไทย มีหนังสือแจ้งเรื่องการแต่งตั้งผู้ช่วยศาสตราจารย์ประภาภรณ์ ติวยานนท์ มงคลวนิช ให้ดำรงตำแหน่งผู้แทนไทยใน ACWC ในฐานะผู้เชี่ยวชาญด้านสิทธิเด็ก ไปยังสำนักเลขาธิการอาเซียนและประเทศสมาชิกทราบภายหลังจากคณะรัฐมนตรีได้มีมติเห็นชอบเป็นที่เรียบร้อยแล้ว
สาระสำคัญของเรื่อง
1. ACWC เป็นกลไกด้านสิทธิมนุษยชนสำหรับสตรีและเด็กในอาเซียน มีอำนาจหน้าที่ในการส่งเสริมการอนุวัติการตราสารระหว่างประเทศ ตราสารอาเซียน และตราสารอื่น ๆ ที่เกี่ยวข้อง ตลอดจนกำหนดนโยบาย แผนงาน และกลยุทธ์ในการส่งเสริมและคุ้มครองสิทธิสตรีและเด็กในอาเซียน ภายใต้ขอบเขตและอำนาจหน้าที่ของ ACWC (Terms of Reference of ACWC) เพื่อส่งเสริมและคุ้มครองสิทธิมนุษยชนและเสรีภาพขั้นพื้นฐานของสตรีและเด็กในภูมิภาคอาเซียน พร้อมทั้งยกระดับความเป็นอยู่ให้สตรีและเด็กสามารถใช้สิทธิขั้นพื้นฐาน มีการดำรงชีวิตที่ดี และได้รับการพัฒนาและส่งเสริมศักยภาพอย่างต่อเนื่อง โดยยึดมั่นในหลักสิทธิมนุษยชนตามอนุสัญญาและปฏิญญาระหว่างประเทศต่าง ๆ ที่อาเซียนเป็นภาคีเพื่อสนับสนุนเสถียรภาพ ความสมานฉันท์ และมิตรภาพระหว่างประเทศสมาชิกอย่างยั่งยืน
2. เนื่องจากขอบเขตอำนาจหน้าที่ของคณะกรรมาธิการอาเซียนว่าด้วย การส่งเสริมและคุ้มครองสิทธิของสตรีและเด็ก (ACWC) กำหนดให้ประเทศสมาชิกอาเซียนแต่ละประเทศแต่งตั้งผู้แทน จำนวน 2 คน โดยเป็นผู้แทนด้านสิทธิสตรี 1 คน (ผู้แทนด้านสิทธิสตรีจะสิ้นสุดวาระในวันที่ 6 ตุลาคม 2569) และผู้แทนด้านสิทธิเด็ก 1 คน มีวาระการดำรงตำแหน่งคราวละ 3ปี และอาจได้รับการแต่งตั้งให้ดำรงตำแหน่งในวาระต่อไปได้อีก  (ไม่จำกัดจำนวนวาระ) ซึ่งปัจจุบันนายวันชัย รุจนวงศ์ ดำรงตำแหน่งผู้แทนไทยในฐานะผู้เชี่ยวชาญด้านสิทธิเด็ก ได้สิ้นสุดวาระการดำรงตำแหน่งแล้วตั้งแต่เมื่อวันที่ 6 เมษายน 2568 (ปัจจุบันผู้แทนไทยในฐานะ ผู้เชี่ยวชาญด้านสิทธิสตรีทำหน้าที่แทนไปพลางก่อนในระหว่างรอการแต่งตั้ง) โดยก่อนที่ผู้แทนไทยคนเดิมจะสิ้นสุดวาระการดำรงตำแหน่ง กระทรวงการพัฒนาสังคมและความมั่นคงของมนุษย์ (พม.) ในฐานะหน่วยงานประสานงานหลัก (Focal point) ประชาคมสังคมและวัฒนธรรมอาเซียนและ ACWC ของประเทศไทย ได้แต่งตั้งคณะกรรมการคัดเลือกผู้แทนไทยใน ACWC เมื่อวันที่ 10 กุมภาพันธ์ 2568 เพื่อกำหนดหลักเกณฑ์ กรอบระยะเวลาในการคัดเลือก และดำเนินการคัดเลือกผู้แทนไทย โดยเมื่อวันที่ 25 มีนาคม 2568 คณะกรรมการฯ ได้มีมติเป็นเอกฉันท์เห็นชอบให้ผู้ช่วยศาสตราจารย์ประภาภรณ์ ติวยานนท์ มงคลวนิช เป็นผู้แทนไทยใน ACWC ในฐานะผู้เชี่ยวชาญด้านสิทธิเด็กคนใหม่ เนื่องจากเป็นผู้มีความรู้ ความสามารถ มีวิสัยทัศน์กว้างไกล และเข้าใจในเรื่องสิทธิเด็กของประเทศไทยและสากลเป็นอย่างดี ตลอดจนมีประสบการณ์ในการทำงานร่วมกับองค์กรระหว่างประเทศ พม. จึงเสนอคณะรัฐมนตรีให้ความเห็นชอบการเสนอชื่อผู้ช่วยศาสตราจารย์ประภาภรณ์ ติวยานนท์ มงคลวนิชเป็นผู้ได้รับการคัดเลือกให้ดำรงตำแหน่งผู้แทนไทยใน ACWC ในฐานะผู้เชี่ยวชาญด้านสิทธิเด็กโดยมีวาระการดำรงตำแหน่ง 3 ปี นับตั้งแต่วันที่คณะรัฐมนตรีมีมติเห็นชอบ และให้รัฐมนตรีว่าการกระทรวงการพัฒนาสังคมและความมั่นคงของมนุษย์มีหนังสือแจ้งเรื่องดังกล่าวไปยังสำนักเลขาธิการอาเซียนและประเทศสมาชิกทราบต่อไป
แต่งตั้ง
25. เรื่อง การแต่งตั้งผู้รักษาราชการแทนรัฐมนตรีว่าการกระทรวงศึกษาธิการ
คณะรัฐมนตรีมีมติอนุมัติตามที่กระทรวงศึกษาธิการ เสนอเป็นหลักการมอบหมายให้รัฐมนตรีช่วยว่าการกระทรวงศึกษาธิการเป็นผู้รักษาราชการแทนรัฐมนตรีว่าการกระทรวงศึกษาธิการ ในกรณีที่ไม่มีผู้ดำรงตำแหน่งรัฐมนตรีว่าการกระทรวงศึกษาธิการ หรือมีแต่ไม่อาจปฏิบัติราชการได้ ตามความในมาตรา 48แห่งพระราชบัญญัติระเบียบบริหารราชการกระทรวงศึกษาธิการ พ.ศ. 2546 จำนวน 2 ราย ตามลำดับ ดังนี้
1. รัฐมนตรีช่วยว่าการกระทรวงศึกษาธิการ (นางสาวลิณธิภรณ์ วริณวัชรโรจน์)
2. รัฐมนตรีช่วยว่าการกระทรวงศึกษาธิการ  (นายเทวัญ ลิปตพัลลภ)
26. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงการคลัง)
คณะรัฐมนตรีมีมติอนุมัติตามที่รัฐมนตรีว่าการกระทรวงการคลัง เสนอแต่งตั้ง นายนรพรรษ เพ็ชรตระกูล ข้าราชการพลเรือนสามัญ ตำแหน่ง ผู้อำนวยการกอง ผู้อำนวยการเฉพาะด้าน (วิชาการเศรษฐกิจ) สูง)] กองนโยบายระบบการเงินและสถาบันการเงินสำนักงานเศรษฐกิจการคลัง ให้ดำรงตำแหน่ง ที่ปรึกษาการคลัง (นักวิชาการคลังทรงคุณวุฒิ) สำนักงานปลัดกระทรวง กระทรวงการคลัง ตั้งแต่วันที่ 3 กุมภาพันธ์ 2568 ซึ่งเป็นวันที่มีคุณสมบัติครบถ้วนสมบูรณ์
ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป
27. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงการอุดมศึกษา วิทยาศาสตร์ วิจัยและนวัตกรรม)
คณะรัฐมนตรีมีมติอนุมัติตามที่รัฐมนตรีว่าการกระทรวงการอุดมศึกษา วิทยาศาสตร์ วิจัยและนวัตกรรม เสนอแต่งตั้ง นายกนิษฐ์ ตะปะสา ข้าราชการพลเรือนสามัญตำแหน่ง ผู้เชี่ยวชาญเฉพาะโครงการฟิสิกส์และวิศวกรรม (นักวิทยาศาสตร์เชี่ยวชาญ) โครงการฟิสิกส์และวิศวกรรม กรมวิทยาศาสตร์บริการ ให้ดำรงตำแหน่ง ผู้เชี่ยวชาญเฉพาะด้านวิเคราะห์ทดสอบ (นักวิทยาศาสตร์ทรงคุณวุฒิ) กรมวิทยาศาสตร์บริการ กระทรวงการอุดมศึกษา วิทยาศาสตร์ วิจัยและนวัตกรรม ตั้งแต่วันที่ 26 กรกฎาคม 2567 ซึ่งเป็นวันที่มีคุณสมบัติครบถ้วนสมบูรณ์
ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป
28. เรื่อง การแต่งตั้งกรรมการผู้ทรงคุณวุฒิในคณะกรรมการดิจิทัลเพื่อเศรษฐกิจและสังคมแห่งชาติ
คณะรัฐมนตรีมีมติอนุมัติตามที่รัฐมนตรีว่าการกระทรวงดิจิทัลเพื่อเศรษฐกิจและสังคม เสนอแต่งตั้งกรรมการผู้ทรงคุณวุฒิในคณะกรรมการดิจิทัลเพื่อเศรษฐกิจและสังคมแห่งชาติจำนวน 4 คน เพื่อแทนกรรมการผู้ทรงคุณวุฒิเดิมที่พ้นจากตำแหน่งเนื่องจากขอลาออก จำนวน 2 คน และแต่งตั้งเพิ่มเติม จำนวน 2 คน ดังนี้
1. นายภุชพงค์ โนดไธสง                              กรรมการผู้ทรงคุณวุฒิ
(ด้านสังคมศาสตร์)
2. นางพรอนงค์ บุษราตระกูล                        กรรมการผู้ทรงคุณวุฒิ
(ด้านบริหารธุรกิจ)
3. นางสาวธีรณี อจลากุล                              กรรมการผู้ทรงคุณวุฒิ
(ด้านนโยบายและแผน)
4. นายยศชนัน วงศ์สวัสดิ์                            กรรมการผู้ทรงคุณวุฒิ
(ด้านนวัตกรรมดิจิทัล)
ทั้งนี้ ตั้งแต่วันที่ 19 สิงหาคม 2568 เป็นต้นไป และผู้ที่ได้รับแต่งตั้งเป็นกรรมการผู้ทรงคุณวุฒิเพิ่มเติมหรือแทนตำแหน่งที่ว่างนั้นดำรงตำแหน่งได้เท่ากับวาระที่เหลืออยู่
29. เรื่อง การแต่งตั้งกรรมการผู้ทรงคุณวุฒิในคณะกรรมการสถาบันวิจัยดาราศาสตร์แห่งชาติ
คณะรัฐมนตรีมีมติอนุมัติตามที่รัฐมนตรีว่าการกระทรวงการอุดมศึกษา วิทยาศาสตร์ วิจัยและนวัตกรรม เสนอแต่งตั้งกรรมการผู้ทรงคุณวุฒิในคณะกรรมการสถาบันวิจัยดาราศาสตร์แห่งชาติ จำนวน 2 คน เพื่อแทนกรรมการผู้ทรงคุณวุฒิเดิมที่พ้นจากตำแหน่งเนื่องจากขอลาออก และได้ถึงแก่กรรม ดังนี้
1. นายธรณินทร์ ไชยเรืองศรี
2. นายสัมพันธ์ สิงหราชวราพันธ์
ทั้งนี้ ตั้งแต่วันที่ 19 สิงหาคม 2568 เป็นต้นไป และให้ผู้ได้รับแต่งตั้งแทนตำแหน่งที่ว่างอยู่ในตำแหน่งเท่ากับวาระที่เหลืออยู่ของกรรมการผู้ทรงคุณวุฒิซึ่งได้แต่งตั้งไว้แล้ว
30. เรื่อง แต่งตั้งกรรมการผู้ทรงคุณวุฒิในคณะกรรมการปิโตรเลียม
คณะรัฐมนตรีมีมติอนุมัติตามที่กระทรวงพลังงาน เสนอแต่งตั้งกรรมการผู้ทรงคุณวุฒิในคณะกรรมการปิโตรเลียม จำนวน 5 คน เนื่องจากกรรมการผู้ทรงคุณวุฒิเดิมได้พ้นจากตำแหน่งก่อนครบวาระเนื่องจากขอลาออก และดำรงตำแหน่งครบวาระสามปี ดังนี้
1. ศาสตราจารย์พิเศษพล ธีรคุปต์
2. นางเปรมฤทัย วินัยแพทย์
3. นายพิพัฒน์ เหล่าวัฒนบัณฑิต
4. นายปราโมช รังสรรค์วิจิตร
5. นายณฏฐพล วุฒิพันธุ์
ทั้งนี้ ตั้งแต่วันที่ 19 สิงหาคม 2568 เป็นต้นไป
31. เรื่อง การโอนข้าราชการพลเรือนสามัญเพื่อแต่งตั้งให้ดำรงตำแหน่งประเภทบริหารระดับสูง (กระทรวงดิจิทัลเพื่อเศรษฐกิจและสังคม)
คณะรัฐมนตรีมีมติอนุมัติตามที่รัฐมนตรีว่าการกระทรวงดิจิทัลเพื่อเศรษฐกิจและสังคม เสนอรับโอน นายพชร อนันตศิลป์ ข้าราชการพลเรือนสามัญ ตำแหน่ง ผู้อำนวยการสำนักงานบริหารหนี้สาธารณะ กระทรวงการคลัง และแต่งตั้งให้ดำรงตำแหน่ง ปลัดกระทรวง สำนักงานปลัดกระทรวง กระทรวงดิจิทัลเพื่อเศรษฐกิจและสังคม เพื่อทดแทนผู้ดำรงตำแหน่งที่จะเกษียณอายุราชการ ตั้งแต่วันที่ 1 ตุลาคม 2568 ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง เป็นต้นไป โดยผู้มีอำนาจสั่งบรรจุทั้งสองฝ่ายได้ตกลงยินยอมในการโอนแล้ว
32. เรื่อง การโอนข้าราชการพลเรือนสามัญเพื่อแต่งตั้งให้ดำรงตำแหน่งประเภทบริหารระดับสูง (สำนักนายกรัฐมนตรี)
คณะรัฐมนตรีมีมติอนุมัติตามที่รองนายกรัฐมนตรี (นายประเสริฐ จันทรรวงทอง) กำกับการบริหารราชการ สั่ง และปฏิบัติราชการแทนนายกรัฐมนตรีในส่วนของสำนักงานทรัพยากรน้ำแห่งชาติ เสนอรับโอน
นายดนุชา พิชยนันท์ ข้าราชการพลเรือนสามัญ ตำแหน่งเลขาธิการสภาพัฒนาการเศรษฐกิจและสังคมแห่งชาติ สำนักงานสภาพัฒนาการเศรษฐกิจและสังคมแห่งชาติ สำนักนายกรัฐมนตรี และแต่งตั้งให้ดำรงตำแหน่ง เลขาธิการสำนักงานทรัพยากรน้ำแห่งชาติ สำนักนายกรัฐมนตรี เพื่อทดแทนผู้ดำรงตำแหน่งที่จะเกษียณอายุราชการ ตั้งแต่วันที่ 1 ตุลาคม 2568 ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง เป็นต้นไป โดยผู้มีอำนาจสั่งบรรจุทั้งสองฝ่ายได้ตกลงยินยอมในการโอนแล้ว
33. เรื่อง การโอนข้าราชการพลเรือนสามัญเพื่อแต่งตั้งให้ดำรงตำแหน่งประเภทบริหารระดับสูง  (สำนักงานพระพุทธศาสนาแห่งชาติ)
คณะรัฐมนตรีมีมติอนุมัติตามที่รัฐมนตรีประจำสำนักนายกรัฐมนตรี (นายสุชาติ  ตันเจริญ) สั่ง และปฏิบัติราชการแทนนายกรัฐมนตรีในส่วนของสำนักงานพระพุทธศาสนาแห่งชาติ เสนอรับโอน นางอุดมพร เอกเอี่ยม ข้าราชการพลเรือนสามัญ ตำแหน่ง รองเลขาธิการคณะรัฐมนตรี สำนักเลขาธิการคณะรัฐมนตรี สำนักนายกรัฐมนตรี และแต่งตั้งให้ดำรงตำแหน่งผู้อำนวยการสำนักงานพระพุทธศาสนาแห่งชาติ เพื่อทดแทนผู้ดำรงตำแหน่งที่จะเกษียณอายุราชการ ตั้งแต่วันที่ 1 ตุลาคม 2568 ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง เป็นต้นไป โดยผู้มีอำนาจสั่งบรรจุทั้งสองฝ่ายได้ตกลงยินยอมในการโอนแล้ว
34. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง  (กระทรวงการต่างประเทศ)
คณะรัฐมนตรีมีมติอนุมัติตามที่รัฐมนตรีว่าการกระทรวงการต่างประเทศ เสนอแต่งตั้งข้าราชการพลเรือนสามัญ สังกัดกระทรวงการต่างประเทศ ให้ดำรงตำแหน่งประเภทบริหารระดับสูง จำนวน 2 ราย เพื่อทดแทนผู้ดำรงตำแหน่งที่จะเกษียณอายุราชการ และสับเปลี่ยนหมุนเวียน ดังนี้
1. นางสาวศศิริทธิ์ ตันกุลรัตน์ ตำแหน่ง อธิบดีกรมเอเชียใต้ ตะวันออกกลางและแอฟริกา ให้ดำรงตำแหน่ง รองปลัดกระทรวง สำนักงานปลัดกระทรวง
2. นางอุรษา มงคลนาวิน ตำแหน่ง เอกอัครราชทูต สถานเอกอัครราชทูต ณ กรุงวอร์ซอ สาธารณรัฐโปแลนด์ ให้ดำรงตำแหน่ง อธิบดีกรมเอเชียใต้ ตะวันออกกลางและแอฟริกา
ตั้งแต่วันที่ 1 ตุลาคม 2568 ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง เป็นต้นไป
35. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (กระทรวงอุตสาหกรรม)
คณะรัฐมนตรีมีมติอนุมัติตามที่รัฐมนตรีว่าการกระทรวงอุตสาหกรรม เสนอแต่งตั้ง ข้าราชการพลเรือนสามัญ สังกัดกระทรวงอุตสาหกรรม ให้ดำรงตำแหน่งประเภทบริหารระดับสูง จำนวน 2 ราย เพื่อทดแทนผู้ดำรงตำแหน่งที่จะเกษียณอายุราชการ ดังนี้
1. นายสุนทร แก้วสว่าง รองอธิบดีกรมโรงงานอุตสาหกรรม ดำรงตำแหน่ง รองปลัดกระทรวง สำนักงานปลัดกระทรวง
2. นางดวงดาว ขาวเจริญ รองอธิบดีกรมส่งเสริมอุตสาหกรรม ดำรงตำแหน่งรองปลัดกระทรวง สำนักงานปลัดกระทรวง
ตั้งแต่วันที่ 1 ตุลาคม 2568 ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง  เป็นต้นไป
36. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (กระทรวงอุตสาหกรรม)
คณะรัฐมนตรีมีมติอนุมัติตามที่รัฐมนตรีว่าการกระทรวงอุตสาหกรรม เสนอแต่งตั้ง ข้าราชการพลเรือนสามัญ สังกัดกระทรวงอุตสาหกรรม ให้ดำรงตำแหน่งประเภทบริหารระดับสูง จำนวน 2 ราย เพื่อสับเปลี่ยนหมุนเวียน ดังนี้
1. นายศุภกิจ บุญศิริ รองปลัดกระทรวง สำนักงานปลัดกระทรวง ดำรงตำแหน่ง ผู้อำนวยการสำนักงานเศรษฐกิจอุตสาหกรรม
2. นายภาสกร ชัยรัตน์ ผู้อำนวยการสำนักงานเศรษฐกิจอุตสาหกรรม ดำรงตำแหน่ง รองปลัดกระทรวง สำนักงานปลัดกระทรวง
ตั้งแต่วันที่ 1 ตุลาคม 2568 ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง เป็นต้นไป
37. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง(กระทรวงศึกษาธิการ)
คณะรัฐมนตรีมีมติอนุมัติตามที่รัฐมนตรีว่าการกระทรวงศึกษาธิการ เสนอแต่งตั้ง ข้าราชการพลเรือนสามัญ สังกัดกระทรวงศึกษาธิการ ให้ดำรงตำแหน่งประเภทบริหารระดับสูงจำนวน 5 ราย เพื่อทดแทนผู้ดำรงตำแหน่งที่จะเกษียณอายุราชการ และสับเปลี่ยนหมุนเวียน ดังนี้
1. โอน นางเกศทิพย์ ศุภวานิช รองเลขาธิการคณะกรรมการการศึกษาขั้นพื้นฐาน สำนักงานคณะกรรมการการศึกษาขั้นพื้นฐาน และแต่งตั้งให้ดำรงตำแหน่ง อธิบดีกรมส่งเสริมการเรียนรู้
2. โอน นายพิเชฐร์ วันทอง ผู้ตรวจราชการกระทรวง สำนักงานปลัดกระทรวง และแต่งตั้งให้ดำรงตำแหน่ง รองเลขาธิการคณะกรรมการการศึกษาขั้นพื้นฐาน สำนักงานคณะกรรมการการศึกษาขั้นพื้นฐาน
3. ย้าย นายวิษณุ ทรัพย์สมบัติ ที่ปรึกษาด้านมาตรฐานการศึกษา (นักวิชาการศึกษาทรงคุณวุฒิ) สำนักงานคณะกรรมการการศึกษาขั้นพื้นฐาน และแต่งตั้งให้ดำรงตำแหน่ง รองเลขาธิการคณะกรรมการการศึกษาขั้นพื้นฐาน สำนักงานคณะกรรมการการศึกษาขั้นพื้นฐาน
4. ย้าย นายวีระ แข็งกสิการ ผู้ตรวจราชการกระทรวง สำนักงานปลัดกระทรวง และแต่งตั้งให้ดำรงตำแหน่ง รองปลัดกระทรวง สำนักงานปลัดกระทรวง
5. โอน นายสุภชัย จันปุ่ม ผู้ตรวจราชการกระทรวง สำนักงานปลัดกระทรวง และแต่งตั้งให้ดำรงตำแหน่ง รองเลขาธิการสภาการศึกษา สำนักงานเลขาธิการสภาการศึกษา
โดยกรณีการแต่งตั้งข้าราชการลำดับที่ 1-2 และดำดับที่ 5 ผู้มีอำนาจสั่งบรรจุทั้งสองฝ่ายได้ตกลงยินยอมในการโอนแล้ว
ตั้งแต่วันที่ 1 ตุลาคม 2568 ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง  เป็นต้นไป
38. เรื่อง การแต่งตั้งข้าราชการการเมือง (กระทรวงกลาโหม)
คณะรัฐมนตรีมีมติอนุมัติตามที่รัฐมนตรีช่วยว่าการกระทรวงกลาโหม (พลเอก ณัฐพล นาคพาณิชย์) รักษาราชการแทนรัฐมนตรีว่าการกระทรวงกลาโหม เสนอแต่งตั้ง พลเอก คำรณ เครือวิชฌยาจารย์ เป็นข้าราชการการเมือง ตำแหน่งเลขานุการรัฐมนตรีว่าการกระทรวงกลาโหม
ทั้งนี้ ตั้งแต่วันที่ 19 สิงหาคม 2568 เป็นต้นไป
39. เรื่อง การแต่งตั้งข้าราชการการเมือง (กระทรวงพาณิชย์)
คณะรัฐมนตรีมีมติอนุมัติตามที่รัฐมนตรีว่าการกระทรวงพาณิชย์ เสนอแต่งตั้ง นายณัฐวุฒิ กองจันทร์ดี เป็นข้าราชการการเมือง ตำแหน่งผู้ช่วยเลขานุการรัฐมนตรีว่าการกระทรวงพาณิชย์  [ปฏิบัติหน้าที่เลขานุการรัฐมนตรีช่วยว่าการกระทรวงพาณิชย์ (นายฉันทวิชญ์ ตัณฑสิทธิ์)]
ทั้งนี้ ตั้งแต่วันที่ 19 สิงหาคม 2568 เป็นต้นไป
40. เรื่อง การโอนข้าราชการพลเรือนสามัญเพื่อแต่งตั้งให้ดำรงตำแหน่งประเภทบริหารระดับสูง (สำนักงานขับเคลื่อนการปฏิรูปประเทศ ยุทธศาสตร์ชาติ และการสร้างความสามัคคีปรองดอง)
คณะรัฐมนตรีมีมติอนุมัติตามที่รัฐมนตรีประจำสำนักนายกรัฐมนตรี (นางสาวจิราพร สินธุไพร) สั่ง และปฏิบัติราชการแทนนายกรัฐมนตรีในส่วนของสำนักงานขับเคลื่อนการปฏิรูปประเทศ ยุทธศาสตร์ชาติ และการสร้างความสามัคคีปรองดอง (สำนักงาน ป.ย.ป.) เสนอรับโอน นายณัฐพล ณัฏฐสมบูรณ์ ข้าราชการพลเรือนสามัญ ตำแหน่งรองปลัดกระทรวง สำนักงานปลัดกระทรวง กระทรวงดิจิทัลเพื่อเศรษฐกิจและสังคม และแต่งตั้งให้ดำรงตำแหน่ง ผู้อำนวยการสำนักงาน ป.ย.ป. เพื่อทดแทนผู้ดำรงตำแหน่งที่จะเกษียณอายุราชการ ตั้งแต่วันที่ 1 ตุลาคม 2568 โดยผู้มีอำนาจสั่งบรรจุทั้งสองฝ่ายได้ตกลงยินยอมในการโอนแล้ว ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง เป็นต้นไป
41. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (กระทรวงทรัพยากรธรรมชาติและสิ่งแวดล้อม)
คณะรัฐมนตรีมีมติอนุมัติตามที่รัฐมนตรีว่าการกระทรวงทรัพยากรธรรมชาติและสิ่งแวดล้อมเสนอแต่งตั้ง นายยงยุทธ นาควิโรจน์ ข้าราชการพลเรือนสามัญ ตำแหน่ง ผู้ตรวจราชการกระทรวง สำนักงานปลัดกระทรวง ให้ดำรงตำแหน่ง อธิบดีกรมป่าไม้ กระทรวงทรัพยากรธรรมชาติและสิ่งแวดล้อม เพื่อทดแทนผู้ดำรงตำแหน่งที่จะเกษียณอายุราชการ
ตั้งแต่วันที่ 1 ตุลาคม 2568 ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง  เป็นต้นไป
42. เรื่อง  การแต่งตั้งข้าราชการให้ดำรงตำแหน่งประเภทบริหารระดับสูง (กระทรวงมหาดไทย)
คณะรัฐมนตรีมีมติอนุมัติตามที่กระทรวงมหาดไทย เสนอแต่งตั้งข้าราชการให้ดำรงตำแหน่งประเภทบริหารระดับสูง กระทรวงมหาดไทย จำนวน 25 ราย ดังนี้
1. ให้นายจุมพฏ วรรณฉัตรสิริ พ้นจากตำแหน่งผู้ว่าราชการจังหวัด (นักปกครอง ระดับสูง) จังหวัดบึงกาฬ และแต่งตั้งให้ดำรงตำแหน่งรองปลัดกระทรวง (นักบริหาร ระดับสูง) สำนักงานปลัดกระทรวง
2. ให้นายชูชีพ พงษ์ไชย พ้นจากตำแหน่งผู้ว่าราชการจังหวัด (นักปกครอง ระดับสูง) จังหวัดตาก และแต่งตั้งให้ดำรงตำแหน่งรองปลัดกระทรวง (นักบริหาร ระดับสูง) สำนักงานปลัดกระทรวง
3. ให้นายชวนินทร์ วงศ์สถิตจิรกาล พ้นจากตำแหน่งผู้ว่าราชการจังหวัด (นักปกครองระดับสูง) จังหวัดอ่างทอง และแต่งตั้งให้ดำรงตำแหน่งผู้ตรวจราชการกระทรวง (ผู้ตรวจราชการกระทรวง
ระดับสูง) สำนักงานปลัดกระทรวง
4. ให้นายณรงค์ เทพเสนา พ้นจากตำแหน่งผู้ว่าราชการจังหวัด (นักปกครอง ระดับสูง)จังหวัดอำนาจเจริญ และแต่งตั้งให้ดำรงตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง)
สำนักงานปลัดกระทรวง
5. ให้ว่าที่ร้อยตรี ตระกูล โทธรรม พ้นจากตำแหน่งผู้ว่าราชการจังหวัด (นักปกครองระดับสูง) จังหวัดนราธิวาส และแต่งตั้งให้ดำรงตำแหน่งผู้ตรวจราชการกระทรวง (ผู้ตรวจราชการกระทรวงระดับสูง) สำนักงานปลัดกระทรวง
6. ให้นายปราชญา อุ่นเพชรวรากร พ้นจากตำแหน่งผู้ว่าราชการจังหวัด (นักปกครองระดับสูง) จังหวัดนครพนม และแต่งตั้งให้ดำรงตำแหน่งผู้ตรวจราชการกระทรวง (ผู้ตรวจราชการกระทรวง
ระดับสูง) สำนักงานปลัดกระทรวง
7. ให้นายวีระพันธ์ ดีอ่อน พ้นจากตำแหน่งผู้ว่าราชการจังหวัด (นักปกครอง ระดับสูง)จังหวัดปราจีนบุรี และแต่งตั้งให้ดำรงตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง)
สำนักงานปลัดกระทรวง
8. ให้ว่าที่พันตรี อดิศักดิ์ น้อยสุวรรณ พ้นจากตำแหน่งผู้ว่าราชการจังหวัด (นักปกครองระดับสูง) จังหวัดอุบลราชธานี และแต่งตั้งให้ดำรงตำแหน่งผู้ตรวจราชการกระทรวง (ผู้ตรวจราชการกระทรวง
ระดับสูง) สำนักงานปลัดกระทรวง
9. ให้นายอังกูร ศีลาเทวากูล พ้นจากตำแหน่งผู้ว่าราชการจังหวัด (นักปกครอง ระดับสูง)จังหวัดกระบี่ และแต่งตั้งให้ดำรงตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง)สำนักงานปลัดกระทรวง
10. ให้นายสุรศักดิ์ อักษรกุล พ้นจากตำแหน่งผู้ว่าราชการจังหวัด (นักปกครอง ระดับสูง)จังหวัดหนองบัวลำภู และแต่งตั้งให้ดำรงตำแหน่งอธิบดี (นักบริหาร ระดับสูง) กรมการพัฒนาชุมชน
11. ให้นายรัฐศาสตร์ ชิดชู พ้นจากตำแหน่งผู้ว่าราชการจังหวัด (นักปกครอง ระดับสูง)จังหวัดพัทลุง และแต่งตั้งให้ดำรงตำแหน่งผู้ว่าราชการจังหวัด (นักปกครอง ระดับสูง) จังหวัดกระบี่
12. ให้นายชรินทร์ ทองสุข พ้นจากตำแหน่งผู้ว่าราชการจังหวัด (นักปกครอง ระดับสูง)จังหวัดเชียงราย และแต่งตั้งให้ดำรงตำแหน่งผู้ว่าราชการจังหวัด (นักปกครอง ระดับสูง) จังหวัดขอนแก่น
13. ให้นายนริศ นิรามัยวงศ์ พ้นจากตำแหน่งผู้ว่าราชการจังหวัด (นักปกครอง ระดับสูง)จังหวัดสมุทรสาคร และแต่งตั้งให้ดำรงตำแหน่งผู้ว่าราชการจังหวัด (นักปกครอง ระดับสูง) จังหวัดชลบุรี
14. ให้นายรัฐพล นราดิศร พ้นจากตำแหน่งผู้ว่าราชการจังหวัด (นักปกครอง ระดับสูง)จังหวัดพะเยา และแต่งตั้งให้ดำรงตำแหน่งผู้ว่าราชการจังหวัด (นักปกครอง ระดับสูง) จังหวัดเชียงราย
15. ให้นายทศพล เผื่อนอุดม พ้นจากตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง) สำนักงานปลัดกระทรวง และแต่งตั้งให้ดำรงตำแหน่งผู้ว่าราชการจังหวัด (นักปกครองระดับสูง) จังหวัดเชียงใหม่
16. ให้นายศุภมิตร ชิณศรี พ้นจากตำแหน่งผู้ว่าราชการจังหวัด (นักปกครอง ระดับสูง)จังหวัดสมุทรปราการ และแต่งตั้งให้ดำรงตำแหน่งผู้ว่าราชการจังหวัด (นักปกครอง ระดับสูง) จังหวัดนครสวรรค์
17. ให้นายเอกวิทย์ มีเพียร พ้นจากตำแหน่งผู้ว่าราชการจังหวัด (นักปกครอง ระดับสูง)จังหวัดแม่ฮ่องสอน และแต่งตั้งให้ดำรงตำแหน่งผู้ว่าราชการจังหวัด (นักปกครอง ระดับสูง) จังหวัดปทุมธานี
18. ให้นายศรัณย์ศักด์ ศรีเครือเนตร พ้นจากตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง) สำนักงานปลัดกระทรวง และแต่งตั้งให้ดำรงตำแหน่งผู้ว่าราชการจังหวัด (นักปกครอง ระดับสูง) จังหวัดภูเก็ต
19. ให้นางสาวชุติพร เสชัง พ้นจากตำแหน่งผู้ว่าราชการจังหวัด (นักปกครอง ระดับสูง)จังหวัดนครสวรรค์ และแต่งตั้งให้ดำรงตำแหน่งผู้ว่าราชการจังหวัด (นักปกครอง ระดับสูง) จังหวัดแม่ฮ่องสอน
20. ให้นายวิบูรณ์ แววบัณฑิต พ้นจากตำแหน่งผู้ว่าราชการจังหวัด (นักปกครอง ระดับสูง) จังหวัดมหาสารคาม และแต่งตั้งให้ดำรงตำแหน่งผู้ว่าราชการจังหวัด (นักปกครอง ระดับสูง) จังหวัดลำปาง
21. ให้นายสยาม ศิริมงคล พ้นจากตำแหน่งอธิบดี (นักบริหาร ระดับสูง) กรมการพัฒนาชุมชน และแต่งตั้งให้ดำรงตำแหน่งผู้ว่าราชการจังหวัด (นักปกครอง ระดับสูง) จังหวัดสมุทรปราการ
22. ให้นายชยชัย แสงอินทร์ พ้นจากตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง) สำนักงานปลัดกระทรวง และแต่งตั้งให้ดำรงตำแหน่งผู้ว่าราชการจังหวัด (นักปกครองระดับสูง) จังหวัดสมุทรสงคราม
23. ให้นายสมบัติ ไตรศักดิ์ พ้นจากตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง) สำนักงานปลัดกระทรวง และแต่งตั้งให้ดำรงตำแหน่งผู้ว่าราชการจังหวัด (นักปกครองระดับสูง) จังหวัดสิงห์บุรี
24. ให้นายอนุรัตน์ ธรรมประจำจิต พ้นจากตำแหน่งผู้ตรวจราชการกระทรวง (ผู้ตรวจราชการกระทรวง ระดับสูง) สำนักงานปลัดกระทรวง และแต่งตั้งให้ดำรงตำแหน่งผู้ว่าราชการจังหวัด (นักปกครองระดับสูง) จังหวัดอำนาจเจริญ
25. ให้นายชำนาญ ชื่นตา พ้นจากตำแหน่งผู้ว่าราชการจังหวัด (นักปกครอง ระดับสูง) จังหวัดสุรินทร์ และแต่งตั้งให้ดำรงตำแหน่งผู้ว่าราชการจังหวัด (นักปกครอง ระดับสูง) จังหวัดอุบลราชธานี
ทั้งนี้ ตั้งแต่วันที่ 1 ตุลาคม 2568 เป็นต้นไป ยกเว้นลำดับที่ 15 ขอให้มีผลตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง เป็นต้นไป
43. เรื่อง ขออนุมัติต่อเวลาการดำรงตำแหน่งผู้ว่าราชการจังหวัดสระแก้ว ครั้งที่ 1 (กระทรวงมหาดไทย)
คณะรัฐมนตรีมีมติอนุมัติตามที่กระทรวงมหาดไทยเสนอการต่อเวลาการดำรงตำแหน่งของ
นายปริญญา โพธิสัตย์ ข้าราชการพลเรือนสามัญ ตำแหน่งผู้ว่าราชการจังหวัดสระแก้ว ซึ่งจะดำรงตำแหน่งดังกล่าวครบ 4 ปี ในวันที่ 30 กันยายน 2568 ต่อไปอีก 1 ปี ตั้งแต่วันที่ 1 ตุลาคม 2568 ถึงวันที่ 30 กันยายน 2569
44. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทบริหารระดับสูง (สำนักนายกรัฐมนตรี)
คณะรัฐมนตรีมีมติอนุมัติตามที่สำนักงานคณะกรรมการกฤษฎีกา เสนอแต่งตั้ง นางชื่นสุมน   นิวาทวงษ์ ข้าราชการพลเรือนสามัญ ตำแหน่ง กรรมการร่างกฎหมายประจำ (นักกฎหมายกฤษฎีกาทรงคุณวุฒิ) สำนักงานคณะกรรมการกฤษฎีกา ให้ดำรงตำแหน่งรองเลขาธิการคณะกรรมการกฤษฎีกา สำนักงานคณะกรรมการกฤษฎีกา สำนักนายกรัฐมนตรี เพื่อทดแทนตำแหน่งที่ว่าง
ตั้งแต่วันที่ 2 กรกฎาคม 2568 ซึ่งเป็นวันที่มีคำสั่งให้รักษาราชการแทนในตำแหน่งดังกล่าว ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง เป็นต้นไป
45. เรื่อง การโอนข้าราชการพลเรือนสามัญเพื่อแต่งตั้งให้ดำรงตำแหน่งประเภทบริหารระดับสูง (สำนักงานราชบัณฑิตยสภา)
คณะรัฐมนตรีมีมติอนุมัติตามที่รัฐมนตรีประจำสำนักนายกรัฐมนตรี (นายสุชาติ ตันเจริญ) เสนอ สั่งและปฏิบัติราชการแทนนายกรัฐมนตรีในส่วนของสำนักงานราชบัณฑิตยสภา  เสนอรับโอน นายศุภฤกษ์ ภู่พงศ์ศักดิ์ ข้าราชการพลเรือนสามัญ ตำแหน่ง รองผู้อำนวยการสำนักงานขับเคลื่อนการปฏิรูปประเทศ ยุทธศาสตร์ชาติ และการสร้างความสามัคคีปรองดอง และแต่งตั้งให้ดำรงตำแหน่ง เลขาธิการราชบัณฑิตยสภา สำนักงานราชบัณฑิตยสภา เพื่อทดแทนผู้ดำรงตำแหน่งที่จะเกษียณอายุราชการ ตั้งแต่วันที่ 1 ตุลาคม 2568 ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้ง เป็นต้นไป โดยผู้มีอำนาจสั่งบรรจุทั้งสองฝ่ายได้ตกลงยินยอมในการโอนแล้ว
46. เรื่อง การแต่งตั้งผู้รักษาราชการแทนรัฐมนตรีว่าการกระทรวงการต่างประเทศ
คณะรัฐมนตรีมีมติอนุมัติตามที่กระทรวงการต่างประเทศ เสนอเป็นหลักการมอบหมายให้รัฐมนตรีเป็นผู้รักษาราชการแทนรัฐมนตรีว่าการกระทรวงการต่างประเทศ ในกรณีที่ไม่มีผู้ดำรงตำแหน่งรัฐมนตรีว่าการกระทรวงการต่างประเทศ หรือมีแต่ไม่อาจปฏิบัติราชการได้ ตามความในมาตรา 42 แห่งพระราชบัญญัติระเบียบบริหารราชการแผ่นดิน พ.ศ. 2534 จำนวน 3 ราย ตามลำดับ ดังนี้
1. รองนายกรัฐมนตรี และรัฐมนตรีว่าการกระทรวงมหาดไทย
(นายภูมิธรรม เวชชัย)
2. รองนายกรัฐมนตรี และรัฐมนตรีว่าการกระทรวงการคลัง
(นายพิชัย ชุณหวชิร)
3. รัฐมนตรีประจำสำนักนายกรัฐมนตรี
(นายชูศักดิ์ ศิรินิล)
47. เรื่อง การแต่งตั้งข้าราชการเมือง (กระทรวงแรงงาน)
คณะรัฐมนตรีมีมติอนุมัติตามที่รัฐมนตรีว่าการกระทรวงแรงงาน เสนอแต่งตั้ง นายจักรพงส์
สุเมธโชติเมธา เป็นข้าราชการการเมือง ตำแหน่งที่ปรึกษารัฐมนตรีว่าการกระทรวงแรงงาน
ทั้งนี้ ตั้งแต่วันที่ 19 สิงหาคม 2568 เป็นต้นไป
48. เรื่อง การแต่งตั้งกรรมการผู้ช่วยรัฐมนตรี (สำนักเลขาธิการนายกรัฐมนตรี)
คณะรัฐมนตรีมีมติอนุมัติตามที่สำนักเลขาธิการนายกรัฐมนตรี เสนอแต่งตั้ง นายวิชัย ไชยมงคล เป็นกรรมการผู้ช่วยรัฐมนตรี โดยให้มีผลตั้งแต่วันที่นายกรัฐมนตรีลงนามในประกาศแต่งตั้ง ซึ่งรองนายกรัฐมนตรี (นายภูมิธรรม เวชยชัย) รักษาราชการแทนนายกรัฐมนตรีได้เห็นชอบด้วยแล้ว
49. เรื่อง การแต่งตั้งกรรมการผู้ทรงคุณวุฒิในคณะกรรมการกองทุนพัฒนาสื่อปลอดภัยและสร้างสรรค์
(กระทรวงวัฒนธรรม)
คณะรัฐมนตรีมีมติอนุมัติตามที่กระทรวงวัฒนธรรมเสนอแต่งตั้งกรรมการผู้ทรงคุณวุฒิในคณะกรรมการกองทุนพัฒนาสื่อปลอดภัยและสร้างสรรค์ จำนวน 9 คน เนื่องจากกรรมการผู้ทรงคุณวุฒิเดิมได้ดำรงตำแหน่งครบวาระสามปี ดังนี้
1. นายธนกร วงษ์ปัญญา                                       (ด้านกฎหมาย)
2. นายพีรพน พิสณุพงศ์                                       (ด้านศิลปวัฒนธรรม)
3. รองศาสตราจารย์จักรี ไชยพินิจ                            (ด้านการศึกษา)
4. รองศาสตราจารย์วิมลทิพย์ มุสิกพันธ์                     (ด้านการพัฒนาเด็ก เยาวชน
และครอบครัว)
5. นายจุมภฏ พรมสีดา                                         (ด้านสุขภาพจิต)
6. นายสุพล บริสุทธิ์                                             (ด้านคนพิการและผู้สูงอายุ)
7. ผู้ช่วยศาสตราจารย์สุปราณี วัฒนสิน                      (ด้านการคุ้มครองผู้บริโภค)
8. นายระวี ตะวันธรงค์                                          (ด้านสื่อมวลชน)
9. นางสาวประไพ ยั่งยืน                                       (ด้านสื่อมวลชน)
ทั้งนี้ ตั้งแต่วันที่ 19 สิงหาคม 2568 เป็นต้นไป
50. เรื่อง การพ้นจากตำแหน่งของคณะกรรมการหน่วยงานรัฐวิสาหกิจในสังกัดกระทรวงมหาดไทย
คณะรัฐมนตรีมีมติเห็นชอบตามที่ กระทรวงมหาดไทย เสนอ ให้กรรมการอื่นในคณะกรรมการการไฟฟ้าส่วนภูมิภาค และคณะกรรมการการประปาส่วนภูมิภาค พ้นจากตำแหน่งทั้งคณะ
ทั้งนี้ ตั้งแต่วันที่ 19 สิงหาคม 2568 เป็นต้นไป
*********************

ที่มา : https://www.thaigov.go.th/news/contents/details/99896